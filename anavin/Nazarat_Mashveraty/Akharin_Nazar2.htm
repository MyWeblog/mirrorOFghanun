<!DOCTYPE html>

<head>
<link rel="icon" type="image/x-icon" href='../../Project11.ico'/>
	<meta http-equiv='Content-Type' content='text/html; charset=utf-8' />
 <META http-equiv=Content-Language content="fa">
	<title>آخرین نظرات مشورتی</title>
	<link rel="stylesheet" href="pagination_styles.css" />
	
<link rel="stylesheet" href="styles.css" />
	<!--[if lt IE 9]>
		<script src="http://html5shim.googlecode.com/svn/trunk/html5.js"></script>
	<![endif]-->
</head>
<body style="line-height: 300%">

&nbsp;<div class="container" style="width: 998px; height:87700px; ">
		<hgroup>
			<div style="float: right">
		<p align="center"><b><font size="5">
		<a href="Nazarat_Mashveraty.htm">
		<img border="0" src="../Madani/Aeindadresi_Madani/bazghasht.gif" width="120" height="80"></a> </font>
		</b></p>
		</div>
		<p align="center"><b><font color="#0000FF" size="5">
		آخرین نظرات مشورتی اداره حقوقی قوه قضاییه</font></b></p>
		</hgroup>
		<div class="pagination clearfix">
	
	
	<a href="Akharin_Nazar.htm">۱</a>
	<strong>۲</strong>
	<a href="Akharin_Nazar3.htm">۳</a> <a href="Akharin_Nazar4.htm">۴</a>
	<a href="Akharin_Nazar5.htm">۵ </a>

	
</div>
		<hr />
		
		<section>
		<p dir="rtl" align="justify"><font face="Times New Roman" size="5">
		۱۰۱<br>
		شماره پرونده ۱۷۷۴ ـ ۱۶/۹ ـ ۹۲<br>
		سؤال <br>
		نظر به اینکه طبق قانون تعیین مدت اعتبار گواهی عدم امکان سازش مصوب 
		۱۱/۸/۱۳۷۶ در اجرای بند ب قانون مذکور بین قضات اختلاف نظر وجود داشت و 
		نهایتاً اکثریت بر این نظر بودند که چنانچه زوج از مراجعه به دفترخانه 
		استنکاف نماید و زوجه گواهی مذکور را به دفترخانه ارائه نماید صیغه طلاق 
		جاری نمی شود و گواهی صادره کان‌لم­یکن تلقی می‌گردد که در این خصوص قبلاً 
		اداره حقوقی نیز بر همین اساس اعلام‌نظر نموده است اکنون با توجه به ماده۳۴ 
		قانون حمایت خانواده اخیر و تبصره ذیل آن و ماده۳۵‌‌ همان قانون این اختلاف 
		حادث شده که بعضی از قضات براین نظرند که چنانچه زوجه نیز در طلاق توافقی 
		از طلاق منصرف و در دفترخانه حاضر نشود گواهی صادره از درجه اعتبار ساقط 
		است و بعضی دیگر به استناد ماده۳۵ همین قانون معتقدند که چنانچه زوج به 
		دفترخانه مراجعه نماید و زوجه حاضر نشود سردفتر اخطار می نماید و سپس صیغه 
		طلاق جاری می شود و اما گروه اول معتقدند که ماده ۳۵ قانون در خصوص گواهی 
		عدم امکان سازش در مورد طلاق به درخواست زوج می باشد نه طلاق توافقی ولیکن 
		گروه دوم معتقدند که ماده۳۴ قانون حمایت خانواده اشاره به گواهی عدم امکان 
		سازش نموده و ماده ۲۶ درخصوص تعریف گواهی عدم‌امکان سازش هم در مورد طلاق 
		زوج و هم در مورد طلاق توافقی اشاره دارد لذا خواهشمند است اعلام نظر 
		فرمایند چنانچه درطلاق توافقی زوجه منصرف شود آیا گواهی عدم امکان سازش از 
		درجه اعتبار ساقط است یا زوج می‌تواند باستناد ماده۳۵ قانون حمایت خانواد 
		با ارائه گواهی صادره به دفترخانه اقدام به اجرای صیغه طلاق نماید. <br>
		نظریه شماره۲۴۲۰/۹۲/۷ ـ ۱۹/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		در خصوص چگونگی اعمال ماده ۳۵ قانون حمایت خانواده مصوب ۱۳۹۱ در فرض عدم 
		حضور زوجه در دفترخانه، موارد زیر قابل ذکر است. <br>
		اولاًـ با توجه به اطلاق ماده ۳۵ قانون فوق‌الذکر، مقررات این ماده قانونی 
		شامل گواهی عدم امکان سازش با هر نوع منشائی می‌باشد، خواه ناشی از طلاق 
		توافقی بوده، خواه ناشی از درخواست طلاق از ناحیه زوج باشد. به علاوه توافق 
		در طلاق نمی‌تواند معنایی جز این داشته باشد که زوجین اعلام داشته‌اند هر 
		دو متقاضی طلاق می‌باشند و دادگاه با رعایت کلیه مقررات مربوط، گواهی عدم 
		امکان سازش صادر می‌کند. <br>
		ثانیاًـ وفق نص ماده ۳۵ قانون حمایت خانواده مصوب ۱۳۹۱ در صورتیکه زوجه ظرف 
		یک هفته در دفترخانه حاضر نشود، سردفتر به زوجین اخطار می‌کند برای اجرای 
		صیغه طلاق و ثبت آن در دفترخانه ۹ حاضر شوند، در صورت عدم حضور زوجه، صیغه 
		طلاق جاری و پس از ثبت بوسیله دفترخانه، مراتب به اطلاع زوجه می‌رسد. <br>
		ثالثاًـ در مورد چگونگی پرداخت حق و حقوق زوجه با وصف امتناع وی از حضور در 
		دفتر رسمی طلاق، با عنایت به ماده ۲۹ قانون حمایت خانواده مصوب ۱۳۹۱، از 
		آنجائیکه دادگاه ضمن رأی خود در مورد طلاق زوجین] که شامل حکم و گواهی عدم 
		امکان سازش، هر دو می‌گردد [، مکلف است تکلیف کلیه حق و حقوق زوجه را نیز 
		مشخص نماید بنابراین ثبت طلاق در فرض موردنظر (عدم حضور زوجه در دفترخانه) 
		منوط به سپردن کلیه حق و حقوق زوجه وفق رأی دادگاه، توسط زوج به حساب سپرده 
		امانی است که مطابق مقررات، از سوی دفترخانه اعلام می‌گردد و در صورت صدور 
		حکم تقسیط یا اعسار زوج، ‌ مطابق آن اقدام می‌شود. <br>
		۱۰۲<br>
		شماره پرونده ۱۸۶۹ ـ ۷۸ ـ ۹۲<br>
		سؤال <br>
		درخصوص اینکه ماهیت یارانه چیست آیا یارانه حق سرپرست خانوار می‌باشد که به 
		ناحق توسط همسر و فرزند دریافت شده و یا اینکه یارانه هر عضو حق‌‌ همان عضو 
		می‌باشد را اعلام فرمایند.؟ <br>
		نظریه شماره۲۴۱۲/۹۲/۷ ـ ۱۷/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		برابر ماده ۱ قانون هدفمند کردن یارانه‌ها مصوب ۱۵/۱۰/۱۳۸۸ دولت مکلف شده 
		است قیمت حامل‌های انرژی برابر مقررات این قانون اصلاح و نیز برابر ماده ۴ 
		نسبت به هدفمندکردن یارانه گندم، برنج، روغن، شیر، شکر، خدمات پستی، خدمات 
		هواپیمایی و خدمات ریلی (مسافری) اقدام کند و برابر ماده ۳ نیز مجاز به 
		تعیین قیمت آب و کارمزد جمع‌آوری و دفع فاضلاب با رعایت این قانون شده است. 
		در ازاء این اقدامات و از محل وجوه حاصل از اجرای این قانون برابر ماده ۷ 
		درصدی از آن، به پرداخت نقدی و غیرنقدی و نیز اجرای نظام جامع تأمین 
		اجتماعی برای جامعه هدف اختصاص می‌یابد. برابر بند الف همین ماده یارانه 
		نقدی و غیرنقدی با لحاظ میزان درآمد خانوار نسبت به کلیه خانوارهای کشور به 
		سرپرست خانوار پرداخت می‌شود. <br>
		برابر بند ت ماده ۱ آیین‌نامه اجرایی ماده ۷ یاد شده، خانوار از افرادی 
		تشکیل می‌شود که بر اساس رابطه خویشاوندی درجه یک با یکدیگر زندگی می کنند 
		و به صورت مشترک پرسشنامه واحدی را تکمیل کرده‌اند و برابر تبصره ذیل آن 
		فردی که پرسشنامه جداگانه‌ای را تکمیل کرده است درصورتی که تحت تکفل شخص 
		دیگری نبوده و به طور اجتناب ناپذیر به تنهایی زندگی می‌کند و از لحاظ 
		درآمد و هزینه، زندگی مستقلی داشته باشد خانوار تلقی می‌شود. و برابر بند چ 
		ماده ۱ آیین‌نامه یاد شده دریافت‌کننده یارانه سرپرست خانوار یا فرد واجد 
		شرایطی است که برای دریافت یارانه‌های موضوع این آیین‌نامه تعیین می‌شود. 
		همچنین برابر ماده ۸ همین آیین‌نامه، کمک‌های نقدی و غیرنقدی موضوع این 
		آیین‌نامه به خانوار تعلق می‌گیرد. کمک‌های مربوط به هر خانوار به سرپرست 
		قانونی آن خانوار یا کسی که طبق ماده ۹ این آیین‌نامه تعیین می‌شود، پرداخت 
		می‌شود. ماده ۹ نیز پرداخت کمک‌های موضوع این آیین‌نامه را در مواردی مانند 
		اعتیاد سرپرست خانوار به مواد مخدر، زندانی بودن، عدم حضور (مثل زندگی در 
		خارج از کشور) و یا عدم صلاحیت وی به تشخیص سازمان هدفمندی یارانه‌ها به 
		سرپرست دیگری پیش‌بینی کرده است. <br>
		بنابراین و با توجه به مجموع مقررات یادشده می‌توان گفت اولاً یارانه نقدی 
		عبارت است از مبلغی که از سوی دولت در ازاء افزایش قیمت حامل‌های انرژی و 
		برخی اقلام مصرح در این قانون برای جبران افزایش هزینه‌های مشترک یک خانوار 
		به سرپرست آن خانوار پرداخت می‌شود، بنابراین اعضای یک خانوار مادام که جزو 
		آن خانوار محسوب می‌شوند، نمی‌توانند یارانه جداگانه دریافت دارند و در این 
		مورد تفاوتی بین بالغ و نابالغ نیز وجود ندارد. درحقیقت وضعیت و ماهیت 
		«یارانه نقدی» و نیز «خانوار» متفاوت از وضعیت «نفقه­» و «ولایت» است و 
		باید از خلط این دو مبحث جداً خودداری کرد. <br>
		ثانیاً در مواردی که فردی زندگی مستقلی تشکیل می‌دهد و عملاً از یک خانوار 
		خارج می‌شود، با مراجعه به سازمان هدفمندی یارانه‌ها و مطابق آیین‌نامه و 
		دستورالعمل‌های مربوط، یارانه خود را جداگانه دریافت می‌کند و نیازی به 
		مراجعه به دادگاه و صدور حکم نمی‌باشد مگر آنکه این سازمان من غیرحق، از 
		پذیرش درخواست متقاضی خودداری کند که وی برای الزام سازمان می‌تواند به 
		مراجع صالحه مراجعه کند. <br>
		همچنین در مواردی که ماده۹ آیین‌نامه اجرایی ماده۷ قانون مورد بحث پیش‌بینی 
		کرده است، به تشخیص سازمان هدفمندی یارانه‌ها امکان پرداخت یارانه نقدی به 
		افراد دیگری از جمله مادر مطلقه فرزندان مشترکی که با وی زندگی می‌کنند 
		وجود دارد. <br>
		٭٭٭٭٭<br>
		۱۰۳<br>
		شماره پرونده ۱۷۷۸ ـ ۱۱۶ ـ ۹۲<br>
		سؤال <br>
		شرکت ایرانی که در خارج از کشور ثبت نشده در صورتی که بنا به تصمیم مرجع 
		صلاحیت­دار سهامداران ایرانی منحل شود آیا با توجه به اینکه در حال تصفیه 
		می باشد باید به قانون کشور محل وقوع شرکت رجوع کند یا قانون تجارت ایران 
		نقش اساسنامه شرکت مربوطه چه می‌باشد؟ <br>
		نظریه شماره۲۳۹۳/۹۲/۷ ـ ۱۳/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		گرچه در سؤال ابهام وجود دارد، با فرض ایرانی بودن شرکت، صرف فعالیت آن در 
		خارج از کشور موجب حاکمیت قانون خارجی بر امر تصفیه نمی‌باشد. ضمناً با 
		توجه به آمره بودن قواعد ناظر بر تعیین قوانین حاکم بر ثبت و انحلال 
		شرکت‌ها، درج شرط خلاف این قوانین در اساسنامه شرکت غیرمعتبر خواهد بود.
		<br>
		٭٭٭٭٭<br>
		۱۰۴<br>
		شماره پرونده ۱۲۳۱ ـ ۱/۱۸۶ ـ ۹۲<br>
		سؤال <br>
		آیا اگر سابقه قبلی متهم قبل از حاکمیت قانون جدید بوده به فرض احراز تمامی 
		شرایط ماده ۱۳۷ مشمول تکرار است یا اینکه منظور مقنن فقط جرایمی است که از 
		این پس و در زمان حاکمیت قانون جدید واقع شود و این جرایم به عنوان سابقه 
		محسوب می‌شوند فرض مثال: فردی آدم‌ربایی در سال ۱۳۹۰ داشته و سال ۱۳۹۲ 
		مجدداً مرتکب سرقت مقرون به آزارشده آیا سابقه سال ۱۳۹۰ که قبل از حاکمیت 
		قانون جدید بوده مشمول مقررات جدید تکرار جرم است یا چون این سابقه قبل از 
		حاکمیت قانون جدید بوده مقررات قانون جدید به لحاظ شدید بودن عطف به ماسبق 
		نمی‌شود. <br>
		نظریه شماره۲۳۹۱/۹۲/۷ ـ ۱۳/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		مقررات­ تکرار جرم یکی از اصول حقوق جزا است و در قانون مجازات اسلامی ۱۳۷۰ 
		نیز پیش‌بینی شده بود. تکرار جرم موضوع ماده ۱۳۷ قانون مجازات اسلامی ۱۳۹۲، 
		وصف جرم ارتکابی جدیدی است که در زمان حاکمیت این قانون واقع شده است و 
		مرتکب، محکومیت قطعی به جهت ارتکاب جرم قبلی با تمام شرایط مقرر در ماده 
		۱۳۷ قانون مذکور را داشته باشد، (اعم از اینکه جرم سابق در زمان حکومت 
		قانون سابق بوده یا قانون لاحق؛ دراینصورت مجازات جرم جدید اگر تعزیری درجه 
		یک تا شش باشد براساس مقررات ماده ۱۳۷ قانون مذکور تعیین می‌گردد. اجرای 
		این مقررات خلاف اصل عطف به ماسبق نشدن قوانین جزایی نیست، زیرا مبنای اصل 
		مذکور، اصل قانونی بودن جرم و مجازات است و قاعده «قبح عقاب بلابیان» این 
		است که قانون لاحق اشد نباید نسبت به جرائم سابق بر وضع آن اجراء شود. در 
		حالی که در فرض سؤال «جرم دیگر» پس از لازم­الاجراءشدن قانون مجازات اسلامی 
		۱۳۹۲ واقع شده است و متهم با علم به احکام تکرار جرم قانون جدید، مرتکب جرم 
		شده است. بنابراین اعمال مقررات تکرار جرم بارعایت کلیه شرایط مقرر در ماده 
		۱۳۷ قانون مذکور بلامانع است. <br>
		٭٭٭٭٭<br>
		۱۰۵<br>
		شماره پرونده ۱۷۲۰ ـ ۸۸ ـ ۹۲<br>
		سؤال <br>
		اگر دارنده­ی چک در مواعد مذکور در ماده ۳۱۵ یا پس از مهلت مذکور مراجعه 
		نماید آیا جهت صدور قرار تأمین خواسته باید خسارت احتمالی تودیع نماید یا 
		خیر.؟ <br>
		نظریه شماره۲۳۶۵/۹۲/۷ ـ ۱۱/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		مستنبط از بند ج ماده ۱۰۸ و صدر ماده ۱۱۰ قانون آیین دادرسی دادگاه‌های 
		عمومی و انقلاب در امور مدنی سال ۱۳۷۹ این است که برای صدور قرار تأمین 
		خواسته وجه چک واخواست شده (گواهی عدم پرداخت اخذ شده) نیازی به تودیع 
		خسارت احتمالی نمی‌باشد و مهلت ۱۵ روزه (و یا ۴۵ روزه) مذکور در ماده ۳۱۵ 
		قانون تجارت مصوب۱۳۱۱ نیز منصرف از صدور قرار تأمین خواسته برعلیه 
		صادرکننده است ولکن چنانچه چک در خارج از مواعد مذکور در ماده۳۱۵ قانون 
		اخیرالذکر واخواست گردد چنانچه دعوا برعلیه ظهرنویس مطرح و تقاضای صدور 
		قرار تأمین خواسته برعلیه وی شود در این صورت تودیع خسارت احتمالی از سوی 
		خواهان و به تشخیص دادگاه به عمل می‌آید. <br>
		٭٭٭٭٭<br>
		۱۰۶<br>
		شماره پرونده ۱۷۸۲ ـ ۱۶/۹ ـ ۹۲<br>
		سؤال <br>
		از آنجا که به موجب ماده۴۱ قانون حمایت خانواده در صورتی که احدی از زوجین 
		تخلف از توافقات راجع به ملاقات به حضانت بکنند دادگاه با رعایت مصلحت طفل 
		می‌تواند اموری از قبیل حضانت را به دیگری واگذار کند حال سؤال این است با 
		توجه به عدم تصویب آیین‌نامه راجع به این ماده آیا احکام این ماده قابلیت 
		اجرایی دارند یا خیر؟ و اگر ندارند در اموری همچون ملاقات اتخاذ تصمیم می&nbsp; 
		بایست به چه نحوی باشد. <br>
		نظریه شماره۲۳۳۵/۹۲/۷ ـ ۷/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		اولاً ـ اصولاً اجرای قانون یا موادی از آن منوط به تصویب آیین‌نامه اجرایی 
		آن نیست مگر اینکه در خود قانون تصریح شده باشد. <br>
		ثانیاً ـ مسائل مربوط به حضانت، به صیانت، امنیت و سلامت طفل مربوط است و 
		اجرای مفاد ماده ۴۱ قانون حمایت خانواده مصوب ۱۳۹۱ قابلیت تعطیلی تا تصویب 
		آیین‌نامه را ندارد بنابراین تا پیش از تصویب آیین‌نامه نیز قابلیت اجراء 
		دارد. <br>
		٭٭٭٭٭<br>
		۱۰۷<br>
		شماره پرونده ۱۸۳۰ ـ ۵۴ ـ ۹۲<br>
		سؤال <br>
		آیا ماده۲۷۷ قانون آیین دادرسی کیفری دادگاههای عمومی و انقلاب شامل جرم 
		موضوع ماده ۲۶ قانون مبارزه با مواد مخدر یا اصلاحات و الحاقات بعدی آن 
		می شود. <br>
		نظریه شماره۴۳/۹۳/۷ ـ ۱۸/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به بزه مذکور در ماده ۲۶ قانون مبارزه با مواد مخدر با اصلاحات و 
		الحاقات بعدی که در واقع وضعیت خاصی از بزه افترای عملی موضوع ماده ۶۹۹ 
		قانون مجازات اسلامی مصوب ۱۳۷۵ می‌باشد با این تفاوت که به لحاظ بکارگیری 
		مواد و اشیای ممنوعه واجد جنبه عمومی (برخلاف بزه ماده ۶۹۹ قانون مجازات 
		اسلامی مصوب ۱۳۷۵ که جرم قابل گذشت است) و در نتیجه از جمله جرایم غیرقابل 
		گذشت است لذا مقررات ماده۲۷۷ قانون آیین دادرسی دادگاه‌های عمومی و انقلاب 
		شامل موضوع ماده ۲۶ قانون مبارزه با موادمخدر هم می‌شود. <br>
		٭٭٭٭٭<br>
		۱۰۸<br>
		شماره پرونده ۱۹۵۲ ـ ۱/۱۲۷ ـ ۹۲<br>
		سؤال <br>
		چنانچه محکوم­علیه دادنامه غیابی پس از جلب توسط واحد اجرای احکام کیفری 
		تقاضای واخواهی نماید تکلیف اجراء چیست؟ با قید اینکه حکم صادره ابلاغ 
		قانونی شده است. <br>
		نظریه شماره۲۶/۹۳/۷ ـ ۱۸/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به تبصره ۱ماده ۲۱۷ قانون آیین دادرسی دادگاه‌های عمومی وانقلاب در 
		امور کیفری مصوب سال ۱۳۷۸، قاضی اجرای احکام جز اجرای حکم کیفری تکلیفی 
		ندارد و نمی‌تواند نسبت به اخذ تأمین اقدام نماید. چنانچه محکومٌ‌علیه به 
		رأی غیابی واخواهی کند، مراتب به دادگاه صادرکننده رأی اعلام می‌گردد تا 
		نسبت به واخواهی رسیدگی نماید. دادگاه به استناد ماده ۲۱۷ قانون مذکور به 
		طور موقت اجرای حکم را متوقف نموده و تأمین مناسب اخذ می‌نماید، بنابراین 
		اجرای احکام، محکومٌ‌علیه غیابی را همراه با واخواهی وی به دادگاه اعزام 
		می‌نماید. اضافه می‌شود چون اخذ تأمین از متهم تکلیف مرجع قضائی است و 
		واخواه در جریان رسیدگی غایب بوده و تأمین از وی اخذ نشده است، اکنون با 
		حضور متهم، مقتضی اخذ تأمین فراهم است و این اقدام منافاتی با قاعده فراغ 
		دادرس ندارد. <br>
		٭٭٭٭٭<br>
		۱۰۹<br>
		شماره پرونده ۱۸۸۴ ـ ۱/۱۸۶ ـ ۹۲<br>
		سؤال <br>
		مطابق ماده۱۴۶ قانون مجازات اسلامی مصوب ۱۳۹۲ افراد نابالغ فاقد مسئولیت 
		کیفری می باشند و در صورت ارتکاب بزه به تصریح ماده۱۴۸ به اقدامات تأمینی 
		و تربیتی محکوم می‌گردند و سن بلوغ نیز بر اساس ماده۱۴۷ قانون مذکور در 
		دختران ۹ سال تمام قمری و در پسران ۱۵ سال تمام قمری می باشد مع­الوصف در 
		تبصره۲ ماده ۸۸ قانون مذکور مقرر گـردیده هرگاه نابالغ مرتکـب یکی از جرائم 
		موجب حد یا قصاص گردد در صورتی که۱۲ تا ۱۵سال قمری سن داشته باشد به یکی از 
		اقدامات مندرج در بندهای ت و ث مـاده ۸۸ محکوم می شدند حال سؤال این است 
		که: آیا تبصره۲ ماده مذکور در مورد مرتکبین پسر می باشد یا دختران را نیز 
		شامل می گردد؟ چرا که سن بلوغ در دختران ۹ سال تمام قمری است اما در 
		ابتدای تبصره فوق­الذکر آمده است هرگاه نابالغی که بین۱۲ تا ۱۵ سال است به 
		عبارت دیگر بر اساس ظاهر ماده افراد زیر۱۲سال قمری نابالغ محسوب می گردند 
		و این فرض براساس عمومات صرفاً در مورد افراد مذکر صادق است و شامل افراد 
		مونث نمی باشد زیرا در فرض مطرح شده در تبصره سن ۱۲ تا ۱۵ سال افراد مؤنث 
		به سن بلوغ شرعی رسیده­اند.؟ <br>
		نظریه شماره۱۱/۹۳/۷ ـ ۱۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		طبق ماده ۱۴۷ قانون مجازات اسلامی ۱۳۹۲ سن بلوغ دختران نه سال تمام قمری 
		است بنابراین تبصره ۲ ماده ۸۸ قانون مذکور که اشاره به نابالغ ۱۲ تا ۱۵ سال 
		قمری دارد فقط ناظر به پسران است. <br>
		٭٭٭٭٭<br>
		۱۱۰<br>
		شماره پرونده ۲۰۴۳ ـ ۱۸۲ ـ ۹۲<br>
		سؤال <br>
		احتراماً با توجه به اینکه ذیل ماده۵۶۰ قانون تعزیرات و مجازاتهای 
		بازدارنده به رفع تصرف متصرف که در حریم آثار فرهنگی مبادرت به ساخت و ساز 
		نموده اشاره کرده است آیا دادگاه کیفری به سیاق ماده۶۹۰‌‌ همان قانون مکلف 
		به تصریح رفع تصرف از حریم میراث فرهنگی ضمن رأی کیفری می‌باشد یا صرفاً 
		مکلف به اتخاذ تصمیم درخصوص جنبه عمومی بزه بوده و اداره شاکی جهت رفع تصرف 
		و پرداخت خسارت می بایست طرح دادخواست حقوقی نماید نظریه ارشادی خود را 
		جهت بهره­برداری قضایی به این مرجع اعلام فرمایید.؟ <br>
		نظریه شماره ۱۲۸/۹۳/۷ ـ ۳۱/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به اینکه ماده ۵۶۰ قانون مجازات اسلامی مصوب سال ۱۳۷۵ به عملیاتی 
		در حریم آثار فرهنگی و تاریخی اشاره دارد که در نتیجه آن عملیات به آثار و 
		بناهای مذکور خرابی یا لطمه وارد آید که دادگاه در صورت احراز وقوع جرم 
		موظف است ضمن صدور حکم محکومیت در اجـرای قسمت آخر همین مـاده حکم به رفع 
		آثار به جـای مانده از مرتکب صادر نماید و نیاز به دادخواست مستقل حقوقی 
		نمی‌باشد. زیرا دستور به رفع آثار تخلف، از ملزومات حکم کیفری مذکور در این 
		ماده می‌باشد ولکن پرداخت خسارت به واسطه طبع غیرکیفری آن، مشمول احکام عام 
		مذکور در قسمت اخیر ماده ۱۱ قانون آئین دادرسی کیفری مصوب ۱۳۷۸ بوده و 
		نیازمند تقدیم دادخواست ضرر و زیان ناشی از جرم و طی تشریفات مقرر در آئین 
		دادرسی مدنی است.</font></p>
		<p dir="rtl" align="justify"><font face="Times New Roman" size="5">
		شماره۲۵۴۵/۹۲/۷ ۲۸/۱۲/۱۳۹۲<br>
		۱۱۱<br>
		شماره پرونده ۱۵۱۱ ـ ۱۶/۹ ـ ۹۲<br>
		سؤال <br>
		۱ـ آیا مقصود از حکم طلاق گواهی عدم امکان سازش می باشد یا حکم طلاق که 
		دادگاه با درخواست زوجه به جهت جرح و عسر صادر می نماید؟ و اگر صرفاً 
		مقصود حکم طلاق است که موضوع اجرای آن با توجه مفاد ماده ۳۳ منتفی است و 
		اساساً قابل اجراء نیست؟ در این عبارت لغو به نظر می رسد. <br>
		۲ـ در مواردی که زوجه به علت تحقق یکی ازشرایط مندرج درسند ازدواج تقاضای 
		صدورحکم طلاق یا گواهی عدم امکان سازش می نماید بیان فرمائید پس از اینکه 
		دادگاه تحقق شرایط را احراز نمود آیا باید گواهی عدم امکان سازش صادر نماید 
		یا حکم به طلاق بدهد؟ (توضیح اینکه در این پرونده خواهان زوجه است و خوانده 
		زوج و خواسته نیز فی­الواقع الزام خوانده به حضور در دفتر رسمی ازدواج و 
		طلاق و ثبت واقعه طلاق می&nbsp; باشد و اصول دادرسی حکم می کند که نهایتاً 
		خوانده محکوم به امر می گردد از طرف دیگر با تحقق شرط فی­الواقع زوجه به 
		وکالت از زوج درجهت اعمال حق طلاق برآمده است بیان فرمایید تصمیم صحیح 
		چیست؟ صدور گواهی عدم امکان سازش یا صدورحکم طلاق؟ <br>
		نظریه شماره ۱۲۵/۹۳/۷ ـ ۳۱/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ منظور از «حکم طلاق» مذکور درماده ۳۳ قانون حمایت خانواده مصوب 
		۱/۱۲/۱۳۹۱ با توجه به مواد ۲۶ و ۳۳ و ۳۴ این قانون حکم الزام زوج به طلاق 
		است و شامل گواهی عدم امکان سازش نمی‌شود زیرا قانون‌گذار در ماده۲۶ و سایر 
		مواد، هیچ‌گاه به گواهی مزبور، «حکم طلاق» اطلاق نکرده است. و در ماده ۳۴ 
		مبداء مدت اعتبار گواهی عدم امکان سازش را تاریخ ابلاغ رأی قطعی یا 
		قطعی‌شدن رأی دانسته ولی در ماده۳۳ مبداء مدت اعتبار حکم طلاق را، از تاریخ 
		ابلاغ رأی فرجامی یا انقضاء مهلت فرجام‌خواهی قرار داده است. <br>
		۲ـ در مواردی که زوجه به استناد تحقق شرایط اعمال وکالت، متقاضی طلاق است 
		موضوع متفاوت از موارد صدور حکم طلاق است و دادگاه علاوه بر احراز شرایط 
		اعمال وکالت، مبادرت به صدور گواهی عدم امکان سازش نیز می‌نماید. <br>
		۱۱۲<br>
		شماره پرونده ۱۶۴۲ ـ ۱۸۲ ـ ۹۲<br>
		سؤال <br>
		احتراماً جرائم علیه اموال مانند خیانت در امانت، کلاهبرداری یا سرقت نسبت 
		به اشیایی که نگهداری آن مطابق قانون ممنوع و جرم است صدق می‌کند (مانند 
		خیانت در امانت یا سرقت سلاح غیرمجاز یا تجهیزات دریافت از ماهواره)؟ <br>
		نظریه شماره ۱۲۱/۹۳/۷ ـ ۳۰/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		سرقت اسلحه غیرمجاز و تجهیزات دریافت از ماهواره دارای وصف مجرمانه است چون 
		اشیاء مورد استعلام عرفاً مالیت دارند و صرفاً نگهداری آن بدون مجوز جایز 
		نیست، لذا سرقت آن‌ها قابل تعقیب کیفری است و ممنوعیت نگهداری آن‌ها عمل 
		سارق را توجیه نمی‌کند. و دادگاه ضمن صدور حکم دستور تحویل آن‌ها را به 
		مقامات صلاحیتدار قانونی صادر می‌نماید. <br>
		٭٭٭٭٭<br>
		۱۱۳<br>
		شماره پرونده ۱۴۱۶ ـ ۱/۱۶۸ ـ ۹۲<br>
		سؤال <br>
		در صورتی که قبل از اعمال ماده ۱۴۰ قانون آیین دادرسی دادگاههای عمومی و 
		انقلاب در امور کیفری چنانچه وثیقه­گذار فوت نماید و دسترسی به محکوم­علیه 
		مقدور نباشد آیا وثیقه ضبط خواهد شد یا خیر درصورت عدم ضبط آیا با تقاضای 
		ورثه از سند و وثیقه مزبور رفع بازداشت به عمل خواهد آمد یا خیر.؟ <br>
		نظریه شماره ۱۱۴/۹۳/۷ ـ ۳۰/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		بنا به نظر فقهای امامیه با فوت کفیل در امور مدنی تعهد وی ساقط می‌شود، 
		زیرا تعهد ناشی از کفالت، قائم به شخص کفیل است و حاضر نمودن مکفول احتیاج 
		به اطلاعات لازم راجع به مکفول دارد و تعهد مزبور نیز حق مالی مستقیماً 
		برای مکفولٌ‌له ایجاد نمی‌کند تا با فوت کفیل، دین او به ارث برعهده ورثه 
		قرار گیرد. در فرض سؤال تعهد وثیقه‌گذار مبنی بر حاضر نمودن متهم نزد مرجع 
		قضائی، مشابه تعهد کفیل است. ولی همانطور که در صدر نظریه مشورتی ۷۱۸۴ مورخ 
		۳۰/۱/۱۳۸۲ این اداره کـل بیان شده است تعهد وثیقه‌گذار مبنی بر معرفی متـهم 
		به مرجع قضائی قائم به شخص اوست که متهم را می‌شناخته و اطلاعات لازم را از 
		وی داشته است و به ورثه وی منتقل نمی‌شود به همین جهت ورثه را نمی‌توان به 
		معرفی متهم مکلف نمود. لذا چنانچه فوت وثیقه‌گذار قبل از اعمال ماده ۱۴۰ 
		قانون آیین دادرسی دادگاه‌های عمومی و انقلاب در امور کیفری مصوب ۱۳۷۸ و 
		ثبوت تخلف وی در زمان حیاتش، واقع شده باشد، با توجه به اینکه ماهیت وثیقه 
		قضایی به شرحی که گفته شد متفاوت از رهن مدنی بوده و مورد وثیقه، گرو بدهی 
		وثیقه‌گذار نبوده و تعهد وی نیز به حاضر نمودن متهم با فوت وی ساقط گردیده 
		(چون قائم به شخص وی بوده است) لذا وثیقه فک می‌شود. ضمناً از کلیه 
		نظریه‌های قبلی مغایر عدول شده است. <br>
		٭٭٭٭٭<br>
		۱۱۴<br>
		شماره پرونده ۱۷۰۹ ـ ۱/۱۸۶ ـ ۹۲<br>
		سؤال <br>
		با عنایت به مواد ۳۸۲ و ۵۵۴ چنانچه قاتل مردی از اقیلتهای دینی باشد و 
		مقتول زن مسلمان باشد در قصاص قاتل رد فاضل دیه لازم است؟ <br>
		نظریه شماره ۸۳/۹۳/۷ ـ ۲۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به ماده ۵۵۴ قانون مجازات اسلامی ۱۳۹۲ که دیه اقلیت‌های مذهبی را 
		نیز به میزان دیه فرد مسلمان تعیین کرده است. لذا فاضل دیه نیز به 
		اقلیت‌های مذهبی تعلق می‌گیرد. <br>
		۱۱۵<br>
		شماره پرونده ۱۹۶۶ ـ ۱/۱۶۸ ـ ۹۲<br>
		سؤال <br>
		قرار منع تعقیب به جهت عدم کفایت دلیل صادر و قطعی شده شاکی خصوصی فوت 
		می نماید آیا تقاضای ورثه آن هم پس از کشف دلایل جدید می توان درخواست 
		تعقیب مجدد متهم را نمود یا خیر.؟ <br>
		نظریه شماره ۷۳/۹۳/۷ ـ ۲۴/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		مستنبط از تبصره ماده ۱۰۲ قانون مجازات اسلامی مصوب ۱۳۹۲ و نیز ماده ۱۰۶ 
		این قانون، حق شکایت یا گذشت و نیز تقاضای ادامه تعقیب یا اجرای حکم 
		علی‌الاصول پس از فوت شاکی به ورثه شاکی منتقل می‌شود و تقاضای ورثه شاکی 
		در فرض سؤال از دادستان جهت اعمال قسمت اخیر بند ن ماده ۳ قانون اصلاح 
		قانون تشکیل دادگاه‌های عمومی و انقلاب مصوب ۱۳۸۱ بلامانع است، اما باید 
		توجه نمود که اعمال قسمت یاد شده از بند ن ماده ۳ قانون فوق‌الذکر منوط به 
		احراز شرایط قانونی (صدور قرار منع تعقیب به لحاظ عدم کفایت دلیل و قطعیت 
		آن و کشف دلایل جدید...) از سوی دادستان و درخواست آن از دادگاه و متعاقباً 
		احراز شرایط از سوی دادگاه و تجویز رسیدگی مجدد است. <br>
		٭٭٭٭٭<br>
		۱۱۶<br>
		شماره پرونده ۲۰۰۹ ـ ۱/۱۸۶ ـ ۹۲<br>
		سؤال <br>
		احتراماً پرونده­ای با موضوع مشارکت در قتل عمدی در این دادگاه در حال 
		رسیدگی است و چون موضوع از موارد لوث تشخیص داده شده است۵۰ نفر از بستگان 
		ذکور نسبی که حائز شرایط اجرای مراسم قسامه بوده­اند در محضر دادگاه مراسم 
		قسامه اجراء نموده­اند و پس از آن دو نفر حالفین از قسامه خود عدول 
		نموده­اند و اولیاءدم مقتول علیرغم اطلاع از موضوع با این استدلال که عدول 
		حالفین از قسامه نبایستی مسموع می شد از معرفی دو نفر از بستگان خویش 
		امتناع نموده­اند و تقاضای صدور حکم قصاص مته‌مان را شده­اند حال سئوالی که 
		مطرح است این است که: <br>
		۱ـ چون احد ازمته‌مان با صدور قرار بازداشت موقت در بازداشت به سر می برد 
		تکلیف متهم چیست؟ <br>
		آیا قراربازداشت نامبرده ابقاء گردد ویا اینکه به قرار تأمین دیگری تبدیل 
		گردد. <br>
		۲ـ باتوجـه به اینکه در خصـوص عـدول حالـفین از قسامه نـظریات متفاوت از 
		ناحیه فقهای محترم وجـود دارد و عده­ای عدول را قابل استـماع و عده­ای 
		مسموع ندانسته­اند و اولیای دم نیز تقاضای صدور حکم قصاص را خواستارند 
		تکلیف دادگاه چیست؟ <br>
		خواهشمند است با ارائه راه حل مناسب دادگاه را درجهت تصمیم­گیری مناسب یاری 
		نماید.؟ <br>
		نظریه شماره ۶۰/۹۳/۷ ـ ۲۳/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		(۱ـ۲): با توجه به مواد ۳۴۴ و ۳۴۶ قانون مجازات اسلامی مصوب ۱۳۹۲ عدول برخی 
		از اداء‌کنندگان سوگند قبل از صدور حکم در قسامه موجب بی‌اعتباری سوگند 
		آنان است. در این صورت چون نصاب مقرر حاصل نیست، مادام که افراد دیگری به 
		جای آنان مطابق قانون معرفی نشود و شاکی نیز از متهم درخواست اقامه قسامه 
		نکند، صدور حکم جایز نیست و طبق ماده ۳۱۸ قانون مذکور و تبصره آن در جنایات 
		عمدی با تأمین مناسب متهم آزاد می‌شود. <br>
		٭٭٭٭٭<br>
		۱۱۷<br>
		شماره پرونده ۱۹۸۶ ـ ۷۶ ـ ۹۲<br>
		سؤال <br>
		نظربه اینکـه مطابق ماده۷۹۸ قانون مدنی قبض شرط صحت و وقوع عقد هبه است در 
		هبه سهام با نام شرکت سهامی حضور واهب درشرکت و امضاء دفتر انتقال شرکت 
		ضروری است یا تسلیم اوراق سهام به شخص متهب کفایت می کند و دلیل قبض به 
		شمار می آید.؟ <br>
		نظریه شماره ۵۶/۹۳/۷ ـ ۲۰/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		نظر به اینکه قبض امری عرفی است که بر حسب زمان و مکان و مال موهوبه متفاوت 
		می‌باشد، بنابراین در فرض پرسش به نظر می‌رسد حضور واهب در شرکت و امضاء‌ 
		دفتر انتقال ضروری بوده و قبض با این کار انجام پذیرفته محسوب می‌شود؛ زیرا 
		بدون انتقال سهام به نام متهب ولو اینکه اوراق سهام تسلیم وی گردد، 
		نمی‌توان گفت که قبض صورت پذیرفته است. <br>
		٭٭٭٭٭<br>
		۱۱۸<br>
		شماره پرونده ۱۹۵۸ ـ ۶۲ ـ ۹۲<br>
		سؤال <br>
		شخص الف ضامن تسهیلات دریافتی ب در بانک شده است که با توجه به عدم پرداخت 
		اقساط از ناحیه ب بانک به طرفیت وام گیرنده و ضامن اقامه دعوا نموده و 
		علاوه بر مطالبه اصل و سود پرداختی نسبت به مطالبه خسارت (جریمه) تأخیر 
		تأدیه روزانه علیه وام گیرنده و ضامن اقدام نموده است ضامن با این دفاع که 
		از ناحیه بانک اخطار جهت عدم پرداخت از ناحیه وام گیرنده وجهت پرداخت توسط 
		وی (ضامن) ارسال ننموده است و حاضر است در خصوص پرداخت اصل و سود تسهیلات 
		اقدام نماید لکن در خصوص خسارت تأخیر به لحاظ عدم علم و اطلاع از وضعیت 
		تخلف متعهد اصلی (وام گیرنده) در پرداخت اقساط و در نتیجه تعلق خسارت تأخیر 
		تأدیه تسهیلات دریافتی مسئولیتی ندارد و به ماده۵۲۲ قانون آیین دادرسی مدنی 
		استناد نموده است لازم به توضیح اینکه در قرارداد اعطایی تسهیلات از سوی 
		بانک در خصوص لزوم ارسال اخطاریه و اطلاع ازسوی بانک به ضامن تعهدی وجود 
		ندارد با توجه به مراتب فوق مستدعی است بفرمایید: <br>
		۱ ـ آیا بانک‌ها و مؤسسات مالی و اعتباری در خصوص عدم ایفای تعهد از سوی 
		وام‌گیرنده در موعد مقرر تکلیف به اطلاع به ضامن از طریق ارسال اخطاریه یا 
		از طریق دیگر جهت پرداخت اقساط می باشند یا خیر؟ <br>
		۲ـ اصولاً علم و اطلاع و آگاهی ضامن از تأخیر وام‌گیرنده در پرداخت اقساط 
		مؤثر در مقام می باشد تا در اینصورت نامبرده مسئول خسارت مذکور محسوب 
		گردد؟ <br>
		نظریه شماره ۵۴/۹۳/۷ ـ ۲۰/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱و۲ـ با توجه به اینکه ضمانت ضامن تابع تعهد مضمون‌عنه است و جدای از آن 
		نمی‌باشد بنابراین بانک‌ها و مؤسسات اعتباری در جهت دریافت مطالبات خود اعم 
		از اصل، سود و خسارت تأخیر تأدیه تکلیفی به ارسال و ابلاغ اخطاریه به ضامن، 
		جدای از مدیون اصلی ندارند. مگر اینکه در قرارداد مربوطه چنین شرطی لحاظ 
		شده باشد. <br>
		٭٭٭٭٭<br>
		۱۱۹<br>
		شماره پرونده ۲۰۶۰ ـ ۱/۱۸۶ ـ ۹۲<br>
		سؤال <br>
		نظر به مقررات ماده۷۰۲ و ۷۰۳ قانون مجازات اسلامی تعزیرات مصوب ۱۳۷۵ مبنی 
		بر تعیین جزای نقدی به میزان پنج و ده برابر ارزش عرفی تجاری کالای مکشوفه 
		مشروبات الکلی و نظر به مقررات ماده ۹۴ قانون مجازات اسلامی مصوب ۱۳۹۲ مبنی 
		بر اینکه دادگاه می‌تواند در مورد تمامی جرائم تعزیری ارتکابی توسط 
		نوجوانان صدور حکم را به تعویق اندازد یا اجرای مجازات را معلق نماید؟ آیا 
		جزای نقدی مذکور نیز قابلیت شمول مقررات ماده۹۴ قانون مرقومه را دارد یا 
		خیر؟ و دادگاه می‌تواند در مورد جزای نقدی معنونه نیز مبادرت به تعویق صدور 
		حکم یا تعلیق اجرای مجازات نماید مستدعی است مراتب جهت بهره‌برداری قضایی 
		به این دادگاه اعلام گردد. <br>
		نظریه شماره ۶۷/۹۳/۷ ـ ۲۴/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		تعویق صدور حکم یا تعلیق اجرای مجازات جرائم تعزیری ارتکابی توسط نوجوانان 
		با توّجه به اطلاق ماده ۹۴ قانون مجازات اسلامی ۱۳۹۲ شامل جزای نقدی نسبی 
		از جمله جزای نقدی مقرر در مواد ۷۰۲ و ۷۰۳ قانون مجازات اسلامی 
		(اصلاحی۱۳۸۷) نیز می‌شود و ممنوعیت‌های مقرر در ماده ۷۱ قانون مبارزه با 
		قاچاق کالا و ارز مصوب ۳/۱۰/۱۳۹۲ با توجّه به ماده۹۴ قانون مجازات اسلامی 
		(۱۳۹۲) در خصوص مصادیق منطبق با ماده صدرالذکر، شامل مته‌مان نوجوان 
		نمی‌گردد. <br>
		٭٭٭٭٭<br>
		۱۲۰<br>
		شماره پرونده ۱۹۴۲ ـ ۱/۳ ـ ۹۲<br>
		سؤال <br>
		درموردی که محکوم­له سهام محکوم­علیه در یک شرکت سهامی خاص را به عنوان مال 
		معرفی می کند: <br>
		۱ـ نحوه توقیف سهام مذکور چگونه است؟ آیا می بایست خطاب به شرکت نامه 
		توقیف صادر شود و آن شرکت در دفتر سهام شرکت توقیف کند و یا اینکه 
		می بایست خطاب به اداره ثبت شرکت­‌ها نامه صادر وتوقیف سهام صورت گیرد؟ و 
		یا هر دو نامه باید صادر شود. <br>
		۲ـ درصورتی که شرکت فاقد دفتر ثبت سهام شرکت باشد و معتقد به توقیف در دفتر 
		ثبت سهام شرکت باشیم آیا تکلیف اجرای احکام چیست؟ ملاک تاریخ توقیف سهام چه 
		زمانی است؟ تاریخ صدورنامه توقیف؟ تاریخ وصول به شرکت؟ یا تاریخ دیگر؟ <br>
		۳ـ چنانچه عقیده بر توقیف در دفترسهام شرکت باشد آیا مدیرعامل شرکت که از 
		توقیف سهام محکوم­علیه استنکاف می کند چه مسئولیتی وی و شرکت مذکور دارد؟ 
		آیا می توان در چارچوب ماده۸۷ قانون اجرای احکام مدنی شرکت را شخص ثالث 
		دانست که مال (سهام محکوم­علیه) نزد وی هست و به علت استنکاف از توقیف طلب 
		محکوم­علیه (سهام شرکت که نوعی سهامدار از شرکت است) ضمان جبران خسارت 
		محکوم­علیه در صورت انتقال سهام دانست؟ <br>
		۴ـ در صورتی که در اجرای احکام سهم مذکور به فروش رود و شرکت از تغییر مالک 
		سهام در دفتر سهام شرکت خودداری کند و هیچ پاسخی به مکاتبات دادگستری ندهد 
		چه مسئولیتی برای مدیران شرکت می شود؟ آیا برمبنای انتقال مذکورخریدارسهام 
		می تواند علیه مسئولین این شرکت برای استیفای حقوق خود مثل مطالبه سود، 
		ابطال مصوبه به جهت عدم دعوت از وی اقدام کند. <br>
		نظریه شماره ۵۵/۹۳/۷ ـ ۲۰/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ مراتب توقیف سهام شرکت بدواً به اداره ثبت شرکت‌ها اعلام می‌گردد و 
		رونوشتی از آن نیز به شرکت ارسال می‌شود؛ کما اینکه اداره ثبت شرکت‌ها پس 
		از اعلام مراتب توقیف سهام از طرف مرجع قضائی، موضوع توقیف را به شرکت 
		اعلام می‌کند تا از هر گونه نقل و انتقال سهام جلوگیری شود. <br>
		۲ـ صرف نظر از اینکه شرکتهائی که مطابق قانون تشکیل و به ثبت رسیده باشند 
		ولی فاقد دفتر ثبت سهام شرکت باشند، متصور نمی‌باشد، به نظر می‌رسد تاریخ 
		توقیف سهام، زمان وصول دستور توقیف می‌باشد. <br>
		۳و۴ـ با توجـه به اینکه در فرض سؤالات، شـرکت شخص ثالث محسوب می‌گردد که 
		مال موضوع توقیف نزد آن می‌باشد و اراده شرکت توسط مدیرعامل یا... اعلام 
		می‌گردد، بنابراین در هر دو فرض، مقررات مواد ۸۷ و ۸۸ قانون اجرای احکام 
		مدنی حاکم بوده و در صورت تخلف و استنکاف از اجرای دستور توقیف، مدیرعامل 
		مذکور مسئول جبران خسارات وارده خواهد بود.</font></p>
		<p dir="rtl" align="justify"><font face="Times New Roman" size="5">
		شماره۲۵۴۵/۹۲/۷ ۲۸/۱۲/۱۳۹۲<br>
		۱۲۱<br>
		شماره پرونده ۲۰۲۰ ـ ۳/۹ ـ ۹۲<br>
		سؤال <br>
		۱ـ الف (زوج) ب (زوجه) را به قتل می رساند فرزند مشترک توسط مادر ب 
		نگهداری می شود برادر و مادر الف دادخواستی به طرفیت مادر ب و الف به 
		خواسته استرداد طفل و حضانت تسلیم دادگاه می نمایند در پاسخ اعلام فرمائید 
		حضانت با چه کسی است؟ <br>
		۲ـ الف و ب و ج و دال در یک آپارتمان ساکن و از کنتور گاز مشترک استفاده 
		می کنند الف دادخواستی به طرفیت ب و ج و شرکت گاز به خواسته الزام به 
		تفکیک امـتیاز کنتور گاز مشـترک تقدیم نموده است آیا چنین دعوایی قابلیت 
		استماع دارد یا خیر. <br>
		نظریه شماره ۴۱/۹۳/۷ ـ ۱۸/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاًـ مستنداً به ماده ۱۲۱۰ قانون مدنی و رأی وحدت رویه دیوانعالی کشور به 
		شماره ۳۰ مورخ ۳/۱۰/۱۳۶۴، با رسیدن طفل به سن بلوغ شرعی که در پسر پانزده 
		سال تمام قمری و در دختر نه سال تمام قمری است، موضوع حضانت (امر غیر مالی) 
		منتفی است و فرد بالغ (پس از بلوغ شرعی) می‌تواند با هر یک از والدین یا 
		اجداد خود که بخواهد، زندگی نماید. <br>
		ثانیاًـ در فرض استعلام، بالحاظ قتل مادر طفل از سوی پدر طفل، با در نظر 
		گرفتن ماده ۱۱۷۳ قانون مدنی اصلاحی سال ۱۳۷۶، دادگاه می‌تواند هر تصمیمی را 
		برای حضانت طفل اتخاذ نماید، تشخیص دادگاه می‌تواند از طرق مختلفی از جمله 
		ارجاع امر به کار‌شناس، تحقیقات محلّی، ارجاع امر به مددکاری و بالحاظ 
		مدارک و مستندات طرفین از جمله مفاد حکم محکومیت کیفری زوج، صورت پذیرد.
		<br>
		٭٭٭٭٭<br>
		۱۲۲<br>
		شماره پرونده ۲۰۸۳ ـ ۲۱۸ ـ ۹۲<br>
		سؤال <br>
		با توجه به بند۲ ماده۱۱ قانون شوراهای حل اختلاف که اشعار می‌دارد رسیدگی 
		به کلیه دعاوی مربوط به تخلیه عین مستأجره در صلاحیت شورا می‌باشد آیا 
		رسیدگی به دعوای فسخ قرارداد اجاره اماکن مسکونی که به لحاظ تخلف مستأجر از 
		شروط ضمن عقد و تأخیر درتأدیه به موقع اجاره مطرح می شود با توجه به اینکه 
		از متفرعات دعوائی است که اصـل آن در صلاحیـت شورای حل اختلاف است، باید در 
		شورای حل اختلاف رسیدگی شود یا به لحاظ مالی بودن درصلاحیت محاکم عمومی 
		حقوقی دادگستری است؟ <br>
		نظریه شماره ۳۲/۹۳/۷ ـ ۱۸/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توّجه به صراحت بند ۲ ماده ۱۱ قانون شوراهای حل اختلاف، فقط دعاوی تخلیه 
		اماکن مسکونی در صلاحیت شوراهای مذکور بوده و سایر دعاوی با منشاء عقد 
		اجاره نظیر دعاوی بطلان و تأیید فسخ و انفساخ قرارداد اجاره از صلاحیت 
		شوراهای مذکور خارج است. <br>
		٭٭٭٭٭<br>
		۱۲۳<br>
		شماره پرونده ۲۰۶۳ ـ ۱/۳ ـ ۹۲<br>
		سؤال <br>
		مرجع صالح رسیدگی به اعتراض ثالث اجرایی مطابق ماده ۱۴۶ قانون اجرای احکام 
		مدنی در فرضی که موضوع اعتراض توسط دادگاه مجری نیابت توقیف شده است کدام 
		دادگاه است؟ (دادگاه معطی نیابت یا دادگاه مجری نیابت). <br>
		نظریه شماره ۱۲/۹۳/۷ ـ ۱۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اگر نیابت کلی جهت توقیف اموال محکومٌ علیه داده شده، مرجع صالح جهت رسیدگی 
		به اعتراض ثالث اجرائی موضوع مواد ۱۴۶ و ۱۴۷ قانون اجرای احکام مدنی، 
		دادگاه توقیف‌کننده مال یعنی دادگاه مجری نیابت است. ولی اگر موضوع نیابت، 
		توقیف مال معین جهت فروش و وصول وجه مـحکومٌ به از محل فروش آن بوده، مرجع 
		صالح رسیدگی به شکایت شخص ثالث به توقیف مال مذکور، دادگاه معطی نیابت است.</font></p>
		<p dir="rtl" align="justify"><font face="Times New Roman" size="5">
		شماره۲۵۴۵/۹۲/۷ ۲۸/۱۲/۱۳۹۲<br>
		۱۲۴<br>
		شماره پرونده ۳ ـ ۶۲ ـ ۹۳<br>
		سؤال <br>
		با توجه به اینکه بانک‌ها و مؤسسات مالی و اعتباری و صندوق­های قرض‌الحسنه 
		در قراردادهای منعقده فیمابین خود و اشخاص ثالث برای عدم پرداخت اقساط در 
		مهلت تعیین شده علاوه بر سود متعلقه به اصل وام سود علیحده و علاوه بر آن 
		وجه التزام تعیین می‌نمایند آیا حکم به پرداخت سود اضافه بر اصل وام و سود 
		معلقه و نیز حکم به پرداخت وجه التزام وجاهت قانونی دارد. <br>
		نظریه شماره ۱۰۹/۹۳/۷ ـ ۲۷/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً: با توجه به الزامی بودن رعایت مصوبات پولی و بانکی بانک مرکزی برای 
		کلیه بانک‌ها از جمله در تعیین سود و جریمه در قرارداد‌ها و با توجه به 
		ماده ۱۰ قانون مدنی، قراردادهایی که در آن مازاد بر میزان تعیین شده بانک 
		مرکزی سود و جریمه تعیین شده، نسبت به مازاد بر میزان تعیین شده در مصوبه 
		بانک مرکزی، فاقد اعتبار بوده و غیرقابل مطالبه است. نتیجتاً دعاوی مطالبه 
		آن‌ها نیز محکوم به بطلان است. <br>
		ثانیاً: با توجه به ماده واحده قانون تسری امتیازات خاص بانک‌ها به مؤسسات 
		اعتباری غیربانکی مصوب سال ۱۳۸۱، ماده ۱۵ قانون عملیات بانکی بدون ربا و 
		تبصره‌های آن به مؤسسات یاد شده تسری دارد و تبصره‌های آن استثناء نگردیده 
		است. <br>
		٭٭٭٭٭<br>
		۱۲۵<br>
		شماره پرونده ۱۷۰۵ ـ ۱/۱۲۷ ـ ۹۲<br>
		سؤال <br>
		اگرتاجر دادخواست اعسارتقدیم نماید دادگاه باید قرارعدم استماع صادرکند یا 
		رد دعوی. <br>
		نظریه شماره ۷/۹۳/۷ ـ ۱۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		گرچه بین قرار عدم استماع دعوا و قرار ردّ دعوا از حیث آثار، تفاوتی به نظر 
		نمی‌رسد، با این حال با توجه به اینکه برابر ماده ۳۳ قانون اعسار مصوب ۱۳۱۳ 
		و ماده ۵۱۲ قانون آیین دادرسی مدنی اصولاً دادخواست اعسار از تاجر قابل 
		پذیرش و استماع نیست، بنابراین به نظر می‌رسد در فرض سؤال صدور قرار عدم 
		استماع دعوا موجه است. <br>
		٭٭٭٭٭<br>
		۱۲۶<br>
		شماره پرونده ۲۰۵۵ ـ ۱/۲۹ ـ ۹۲<br>
		سؤال <br>
		چنانچه در قرارداد خرید سرقفلی ملک تجاری مشمول قانون روابط موجر و مستأجر 
		سال ۱۳۷۶ بدون ذکر مدت و در نظر گرفتن اجاره بها ماهانه قرارداد منعقد 
		گردد: <br>
		۱ـ در چه زمانی مالک می تواند تقاضای تخلیه نماید؟ <br>
		۲ـ آیا برای تخلیه ملک جهات موردنظر در قانون اجاره سال ۱۳۵۶همچون نیاز 
		شخصی و یا تغییر شغل و یا الزامی است؟ <br>
		۳ـ آیا اقداماتی همچون انتقال به غیر بدون اجازه مالک و یا تغییر و یا سایر 
		تخلفات در قراردادهای اجاره سال ۱۳۷۶ تأثیری در محرومیت و یا عدم محرومیت 
		خریدار سرقفلی در مطالبه سرقفلی به نرخ روز دارد؟ <br>
		۴ ـ چنانچه نقل و انتقال سرقفلی ضمن انعقاد عقد اجاره و پرداخت بها ماهانه 
		باشد آیا با انقضاء عقد اجاره مستأجر استحقاق سرقفلی به نرخ روز را درقانون 
		سال۱۳۷۶ دارد یا خیر؟ <br>
		۵ ـ درصورت بروز تخلفات نامبرده شده قبلی در وضعیت بند۴ وضعیت مستأجر و 
		حقوق وی به چه ترتیب در قانون سال۱۳۷۶ روابط موجر و مستأجر می‌باشد. <br>
		نظریه شماره ۳/۹۳/۷ ـ ۱۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ طبق مواد ۴۶۸و ۵۰۱ قانون مدنی و ماده ۲ قانون موجر و مستأجر سال ۱۳۷۶ که 
		ناظر بر موضوع استعلام می‌باشد چنانچه مدت اجاره و نیز میزان اجاره بها به 
		ماه و سال و... مشخص نشده باشد عقد اجاره باطل اسـت و مالک می‌تواند ضـمن 
		طرح دعـوای بطلان اجاره‌نامه درخواست تخلیه ید را نیز بخواهد که در این 
		صورت وجه دریافتی باید مسترد گردد. <br>
		۲ـ چنانچه مورد اجاره تابع قانون روابط موجر و مستاجر سال ۱۳۵۶ باشد در 
		زمان طرح دعوای تخلیه جهت آن نیز باید در دادخواست تقدیمی قید شود ولی اگر 
		مشمول قانون موجر و مستاجر مصوب ۱۳۷۶ باشد ذکر جهت منتفی است. <br>
		۳و۴و۵ ـ طبق تبصره ۲ ماده ۶ قانون موجر و مستأجر مصوب ۱۳۷۶ کسی که حق 
		مطالبه سرقفلی دارد در زمان تخلیه حق مطالبه آن را به نرخ روز دارد و 
		تخلفات مستاجر فی‌نفسه در این مورد تأثیری نخواهد داشت. <br>
		٭٭٭٭٭<br>
		۱۲۷<br>
		شماره پرونده ۱۹۷۶ ـ ۱/۳ ـ ۹۲<br>
		سؤال <br>
		احتراماً نظر به اینکه در بند ۲ ماده ۱۵۸ قانون اجرای احکام مدنی مصادیق 
		هزینه­‌های اجرایی به صورت تمثیلی بیان شده است خواهشمند است نظر مشورتی آن 
		مرجع محترم را در خصوص اینکه آیا هزینه­های زیر نیز از مصادیق هزینه­های 
		یاد شده می باشد یا خیر اعلام فرمایید: <br>
		۱ـ درصورتی که مال موضوع مزایده حق سرقفلی بوده و مالک به صورت کلی موافقت 
		خود را با فروش سرقفلی اعلام نموده باشد آیا مالک حسب عرف حاکم بر نقل و 
		انتقال سرقفلی می تواند درصدی از مبلغ معامله را جهت حضور در دفترخانه 
		مطالبه نماید علاوه بر آن آیا مالک می تواند اعلام موافقت خود را برای 
		فروش سرقفلی به دریافت درصدی از مبلغ معامله مشروط نماید در صورت مثبت بودن 
		پاسخ میزان دریافتی بر چه مبنایی خواهد بود. <br>
		۲ـ آیا منظور از هزینه­های مندرج در بند۲ ماده۱۵۸ قانون اجرائی احکام مدنی 
		هزینه­هایی است که مستند آن سند رسمی است و یا آنکه اسناد غیر رسمی نیز 
		می‌تواند مبنای کسر این هزینه­‌ها ازمبلغ معامله باشد به طور مثال اگر 
		صاحبان مغازه و مسئول پاساژ به موجب سند عادی درخواست پرداخت حقوق سرایداری 
		و... را نماید آیا اجرای احکام می‌تواند با استناد به این اسناد عادی 
		مطالبات یاد شده را از آن کسر و پرداخت نماید و یا آنکه این دست مطالبات به 
		رسیدگی قضایی و صدورحکم نیاز دارد؟ <br>
		نظریه شماره ۱۷/۹۳/۷ ـ ۱۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ وجهی که مالک در عرف برای واگذاری سرقفلی به غیر، از مستأجر خواستار است 
		از حیطه هزینه‌های اجرائی موضوع بند ۲ ماده ۱۵۸ قانون اجرای احکام مدنی 
		خارج است. <br>
		۲ـ هزینه‌هایی مشمول بند ۲ ماده ۱۵۸ قانون اجرای احکام مدنی می‌شود که 
		اجرای حکم مستلزم تحمل این هزینه‌هاست؛ بنابراین پرداخت حقوق سرایداری اعم 
		از اینکه مستند به سند رسمی ‌باشد یا غیررسمی، از شمول بند یادشده خارج 
		است. با این حال تشخیص مصداق برعهده مرجع قضایی رسیدگی‌کننده است.</font></p>
		<p dir="rtl" align="justify"><font face="Times New Roman" size="5">
		شماره۲۵۴۵/۹۲/۷ ۲۸/۱۲/۱۳۹۲<br>
		۱۲۸<br>
		شماره پرونده ۲۰۲۶ ـ ۱/۱۸۶ ـ ۹۲<br>
		سؤال <br>
		در پرونده قتل عمدی که زمان وقوع در سال ۱۳۸۱ بوده و موضوع از موارد لوث 
		تشخیص داده شده و در پی آن۵۰ نفر از خویشان نسبی مقتول در سالهای ۱۳۸۱، 
		۱۳۸۳، ۱۳۸۸، ۱۳۹۲ اجرای قسامه نموده و با ادای سوگند مراتب علم و اطلاع و 
		یقین خود را از قتل توسط قاتل مورد نظر اعلام نمودند ولکن چند نفر از 
		حالفین مذکور در زمان قتل ۸ یا ۱۰ ساله و صغیر بوده ­‌اند و پس از بلوغ 
		اجرای قسامه نموده ­‌اند <br>
		سئوال: <br>
		۱ـ آیا حالفینی که در زمان وقوع قتل عمدی صغیر بوده ودر زمان اجرای قسامه 
		کبیر شده ­‌اند با قسم آن‌ها می‌توان حکم به قصاص صادر و اجراء نمود یا 
		خیر؟ <br>
		۲ـ اجرای۵۰ قسم باید در یک مجلس باشد و یا در مجالس متعدد مثل پرونده حاضر 
		(در سالهای ۱۳۸۱، ۱۳۸۳، ۱۳۸۸، ۱۳۹۲) بلامانع می باشد. <br>
		نظریه شماره ۸۷/۹۳/۷ ـ ۲۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ چون مبنای سوگند در اقامه قسامه علم است نه شهادت لذا برای اقامه قسامه 
		شرط نیست که قسم خورندگان در زمان وقوع قتل بالغ باشند و طبق ماده ۲۰۲ 
		قانون مجازات اسلامی ۱۳۹۲ اداءکننده سوگند در زمان ادای سوگند باید عاقل، 
		‌بالغ، قاصد، و مختار باشد هر چند اتفاق در زمان صغر وی روی داده باشد با 
		این حال، با تّوجه به ماده ۳۴۲ قانون مذکور لازم است اداءکنندگان سوگند از 
		کسانی باشند که احتمال اطلاع آنان بر وقوع جنایت موجه باشد بنابراین چنانچه 
		برخی از قسم خـورندگان در زمان جنـایت در سنینی بوده باشند که قادر به تمیز 
		وقایع نباشند ممکن است اطمینان لازم بر صحت اطلاع آنان وجود نداشته باشد که 
		تشخیص آن با مرجع قضایی رسیدگی‌کننده است. <br>
		۲ـ در مقررات مربوط به قسامه قید نشده است که تمام قسم‌خورندگان باید در یک 
		جلسه اداء سوگند نمایند و با عنایت به اینکه جمع کردن پنجاه نفر در یک جلسه 
		همیشه می‌سر نیست و این امر نباید موجب تفویت و تضییع حق مدعی گردد لذا 
		اجرای قسامه در جلسات متعدد فاقد منع قانونی و بلااشکال است. <br>
		٭٭٭٭٭<br>
		۱۲۹<br>
		شماره پرونده ۱۹۶۴ ـ ۱/۱۲۷ ـ ۹۲<br>
		سؤال <br>
		درخصوص نحوه طرح دعوی در مورد انتقال سند خودرو سئوالی مطرح می گردد که 
		تقاضای بررسی و اعلام نظر مشورتی دارم: <br>
		آقای «الف» خودرویی را که سند آن به نام خود وی می باشد با فروشنامه عادی 
		به آقای «ب» می فروشد و شخص «ب» همین خودرو را با مبایعه‌نامه عادی به «ج» 
		واگذار می کند و «ج» با فروشنامه عادی به «د» می فروشد. حال، شخص «د» جهت 
		طرح دعوی برای انتقال سند آیا باید همه ایادی قبلی را طرف دعوی قرار دهد یا 
		طرح دعوی به طرفیت «ج» و «الف» کفایت می‌کند؟ <br>
		نظریه شماره ۱۰۰/۹۳/۷ ـ ۲۷/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		دعوای الزام به انتقال سند رسمی می‌باید لزوماً به طرفیت شخصی صورت پذیرد 
		که سند رسمی به نام وی است امّا در خصوص سایر ایادی که در نقل و انتقال 
		خودرو به عنوان فروشنده نقش داشته‌اند با توجه به نسبی بودن اثر احکام، 
		ضرورتی به طرح دعوا به طرفیت آن‌ها از سوی خریدار نهایی نبوده مگر اینکه 
		خریدار بخواهد از طرف قراردادن آن‌ها برای خود حقی قایل و از آن استفاده 
		نماید. بدیهی است که طرح دادخواست دعوای طاری (جلب ثالث) در حین رسیدگی 
		بارعایت شرایط قانونی بلااشکال است. <br>
		٭٭٭٭٭<br>
		۱۳۰<br>
		شماره پرونده ۲۰۴۱ ـ ۱۶/۹ ـ ۹۲<br>
		سؤال <br>
		وفق ماده ۱۰۰۵ ق مدنی اقامتگاه زن شوهر دارد به صورت دقیق و کامل بیان شده 
		است زنی بدون رضایت شوهر خویش و بدون اخذ اجازه از محکمه به طور قهر و یا 
		هر علت دیگری منزل شوهرش را که مثلاً در تهران بوده ترک و به منزل پدری خود 
		که مثلاً در قم می باشد آمده است و طی دادخواست دعوای مطالبه مهریه یا نفقه 
		و یا سایر دعاوی را در محاکم خانواده قم به اعتبار ماده۱۲ قانون حمایت 
		خانواده مطرح کرده است و اقامتگاه خود را در قم اعلام داشته حال سئوال این 
		است با توجه به تعریف ماده۱۰۰۵ ق مدنی از اقامتگاه زن شوهردار آیا محاکم 
		خانواده قم در فرض سئوال صالح به رسیدگی می باشند یا خیر. <br>
		نظریه شماره ۹۵/۹۳/۷ ـ ۲۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		آنچه ملاک صلاحیت دادگاه برابر مادّه ۱۲ قانون حمایت خانواده ۱۳۹۱ می‌باشد، 
		«محل سکونـت» زوجه است نه «محل اقامت» وی و این دو اصطلاح باهم مترادف 
		نیستند. <br>
		٭٭٭٭٭<br>
		۱۳۱<br>
		شماره پرونده ۱۹۳۰ ـ ۱/۳ ـ ۹۲<br>
		سؤال <br>
		الف ـ آیا امتیاز ـ مثلاً امتیاز داروخانه ـ حق مالی است یا خیر؟ لازم به 
		ذکر است که حسب اطلاعات واصله بعضی ازدارندگان داروخانه امتیاز داروخانه را 
		به افراد واجد شرایط واگذار و مبالغ را هم می&nbsp; گیرند. <br>
		ب ـ چنانچه حق مالی باشد آیا محکوم ­ له می&nbsp; تواند در اجرای احکام 
		توقیف و به واجدین شرایط واگذار و وجه آن را بابت محکوم ­ به دریافت کند.
		<br>
		نظریه شماره ۸۸/۹۳/۷ ـ ۲۶/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		امتیاز داروخانه حق ویژه‌ای است که جنبه مالی هم دارد، اگرچه قانونًا امکان 
		توقیف آن وجود دارد امّا واگذاری آن مستلزم وجود شرایط قانونی انتقال 
		گیرنده و نیز موافقت مراجع قانونی ذی‌ربط است. <br>
		٭٭٭٭٭<br>
		۱۳۲<br>
		شماره پرونده ۱۵۱۴ ـ ۱/۱۸۶ ـ ۹۲<br>
		سؤال <br>
		۱ـ مجازات ابطال گذرنامه و ممنوع­الخروجی موضوع ماده ۱۷ قانون فوق در مورد 
		متهمانی که مبادرت به حمل و نگهداری یا قاچاق هر مقدار مواد مخدر در سفرهای 
		خارجی می نمایند از چه نوع مجازاتی می باشند؟ مجازات اصلی بوده یا تکمیلی؟ 
		و چنانچه تکمیلی است تکمیلی اختیاری است یا الزامی؟ <br>
		۲ـ با توجه به پاسخ سؤال قبل آیا امکان تعلیق و تخفیف و تبدیل آن‌ها وجود 
		دارد یا خیر؟ <br>
		مجازات ضبط خودروی حامل موادمخدر به نفع دولت موضوع ماده۱۰ قانون مرقوم از 
		چه نوع مجازاتی است؟ مجازات اصلی یا تکمیلی؟ تکمیلی اختیاری یا الزامی؟ یا 
		اینکه ماهیت دیگری دارد؟ <br>
		نظریه شماره ۳۷/۹۳/۷ ـ ۱۸/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱و۲ـ مجازاتی که برای ارتکاب جرایم در قانون پیش‌بینی شده و دادگاه مکلف به 
		ذکر آن در حکم است، مجازات اصلی محسوب می‌شود. ابطال گذرنامه و ممنوع 
		الخروج نمودن محکومان موضوع ماده ۱۷ قانون اصلاح قانون مبارزه با مواد مخدر 
		(اصلاحی۱۳۸۹) در زمره مجازات اصلی نیست و مجازات تکمیلی الزامی است که 
		رعایت آن الزام قانونی است و قابل تبدیل، تخفیف و تعلیق نیست. ضمناً متذکر 
		می‌گردد مّدت ابطال گذرنامه و ممنوع‌الخروج شدن باید توسط دادگاه معین 
		گردد. <br>
		۲ـ ضبط خودرو موضوع مادّه ۳۰ قانون اصلاح قانون مبارزه با مواد مخدر 
		(اصلاحی ۱۳۸۹) از جمله مجازاتهای تکمیلی موضوع ماده۲۳ قانون مجازات اسلامی 
		مصوب۱۳۹۲ است. النهایه اعمال مجازاتهای تکمیلی موضوع ماده مذکوردر اختیار 
		دادگاه است، امّا ضبط وسایل نقلیه حامل مواد مخدر از جمله مجازاتهای تکمیلی 
		الزامی است. <br>
		٭٭٭٭٭<br>
		۱۳۳<br>
		شماره پرونده ۱۶۱۸ ـ ۱/۱۸۶ ـ ۹۲<br>
		سؤال <br>
		شرکتی کار نقاشی و رنگ آمیزی سقف سوله های خود را به پیمانکار واگذار می‌ 
		کند پیمانکار مربوطه با استخدام کارگران نقاش به اجرای پیمان مباشرت می‌ 
		نماید در اثناء کار یکی از کارگران سقف&nbsp; بدون توجه به نورگیر تعبیه 
		شده بر روی سقف سوله که در اثر قرارگیری در معرض پدیده های جوی نظیر آفتاب 
		و باران دچار پوسیدگی و تغییر رنگ و نهایتاً هم شکلی سایر اجزای سقف شده بر 
		اثر شکستگی شیشه از بلندی سقوط کرده و دچار قطع نخاع و فلجی اندام تحتانی و 
		دیه می شود کار‌شناس بدوی شرکت را به میزان۴۰% کارفرما را به میزان۴۰% و 
		کارگر را به میزان۲۰% مقصر اعلام می‌ نماید. هیأت ۳ نفره با طرح این 
		استدلال که شرکت بر لحاظ تفویض امر به پیمانکار مقصر و مسبب حادثه نیست 
		کارفرما را۶۰% و کارگر را به جهت بی­توجهی به شرایط موجود به میزان۴۰% مقصر 
		اعلام می کند لازم به ذکر است که مسئول سوله از خطر در معرض دید کارگر او 
		را آگاه ساخته و هـشدار داده که مواظب شیشـه ‌ها باشد. هیأت ۵ نفره معتقدند 
		که در هر صورت کارگر می‌ بایست رعایت احتیاطات لازم را می نمود و با توجه 
		به هشدارهای ارائه شده از ناحیه مسئول سوله و مشخص بودن وضعیت شیشه ‌ها از 
		زیر داخل سالن۱۰۰% تقصیر را متوجه کارگر حادثه دیده می داند هیأت ۷ نفره 
		قائل به تقصیر۸۰% کارفرمای پیمانکاری و۲۰ درصدی کارگر حادثه ‌دیده است. 
		علیهذا و با عنایت به مراتب مسطوره فوق خواهشمند است بر اساس مدلول مواد 
		۵۲۶ و۵۳۳ ازقانون مجازات اسلامی مصوب۱۳۹۲ اظهارعقیده فرمایید چنانچه این 
		حادثه مربوط به زمان حاکمیت قانون سابق باشد آیا همچنان همین مقررات حاکم 
		خواهد بود؟ یا طبق قانون سابق می بایست اظهارنظر شود اساساً در فرض سؤال 
		تساوی تقصیر‌ها حاکمیت دارد یا اینکه براساس درصد و نسبت اعلامی از ناحیه 
		کار‌شناس ۲۰ـ۸۰ باید عمل کرد. <br>
		نظریه شماره ۱۳۰/۹۳/۷ ـ ۳۱/۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		فرض سؤال با ماده ۵۲۶ قانون مجازات اسلامی۱۳۹۲ منطبق است و چون وقوع حادثه 
		مستند به تمام عوامل اشاره شده در استعلام است علی‌الاصول به طور مساوی 
		ضامن می‌باشند و در صورتی که به نظر کار‌شناسان تأثیر رفتار آنان (مرتکبان) 
		متفاوت باشد هر یک به میزان تأثیر رفتارشان مسئول هستند تشخیص میزان تأثیر 
		با لحاظ نظریه کار‌شناسان به عهده قاضی رسیدگی‌کننده است، ضمناً قبل از 
		تصویب قانون یاد شده نیز رویه عملی در این مورد با استفاده از ملاک ذیل 
		ماده۱۴ قانون مسئولیت مدنی (مصوب ۷ اردیبهشت ماه ۱۳۳۹) بر اساس میزان تأثیر 
		جاری بود.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		جناب آقای محمد سینجلی جاسبی<br>
		مدیرعامل محترم روزنامه رسمی کشور<br>
		به پیوست نظریات مشورتی منتخب این اداره کل مربوط به ماه‌های اردیبهشت و 
		خرداد ۱۳۹۳ بـه همراه سؤال مربوط در قالب فایل word جهت انتشار حضورتان 
		ارسال می‌گردد. <br>
		مدیرکل حقوقی قوه قضائیه ـ دکتر محمدعلی شاه حیدری‌پور<br>
		<br>
		۱۳۴<br>
		شماره پرونده ۲۴۸ ـ ۱۶/۹ ـ ۹۳<br>
		سؤال <br>
		چنانچه زوجه به جرم برقراری رابطه نامشروع محکوم به تحمل شلاق یا پرداخت 
		جزای نقدی درپرونده کیفری شود آیا محکومیت زوج به پرداخت اجرت­المثل ایام 
		زندگی مشترک وجاهت قانونی دارد یا اینکه مورد می‌تواند از موارد نشوز زوجه 
		تلقی شود و اجرت­المثل منتفی می‌­گردد. <br>
		نظریه شماره ۴۶۷/۹۳/۷ ـ ۳۱/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		طبق ماده ۲۹ قانون حمایت خانواده ۱۰/۱۲/۱۳۹۱، اجرت‌المثل ایام زوجیت بر 
		اساس تبصره ماده ۳۳۶ قانون مدنی تعیین می‌گردد. بنابراین تعیین آن ربطی به 
		نحوه رفتار زوجه ندارد. <br>
		۱۳۵<br>
		شماره پرونده ۸۵ ـ ۱/۱۲۷ ـ ۹۳<br>
		سؤال <br>
		برابر ماده۵۷ قانون آئین دادرسی در امور مدنی به ترتیب مراجع ذیصلاح جهت 
		تصدیق اوراق معرفی شده است. حال با توجه به عبارت «درجائی که هیچ یک از 
		آن‌ها نباشد» آیا در صورت وجود دفا‌تر دادگاه اداره ثبت اسناد و املاک و 
		دفا‌تر اسناد رسمی تصدیق اوراق فتوکپی اوراق توسط ادارات دولتی معتبر است 
		یا خیر؟ و در صورت جعلی بودن فتوکپی آیا این تصدیق انجام شده قابلیت انتساب 
		سند دارد یا خیر؟ <br>
		نظریه شماره ۴۶۰/۹۳/۷ ـ ۳۱/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		مطابق صریح قسمت وسطی ماده ۵۷ قانون آئین دادرسی در امور مدنی مصوب ۱۳۷۹ 
		تکلیف ادارات دولتی مذکور در صدر ماده به تصدیق تصویر یا رونوشت اوراق دعوا 
		با اصل، منوط به عدم استقرار دادگاه یا اداره ثبت اسناد یا دفا‌تر اسناد 
		رسمی در محل است که در وضعیت کنونی در داخل کشور ایران امری بعید است 
		ثانیاً چنانچه بدواً در فتوکپی تغییراتی داده شود و سپس فتوکپی مذکور 
		(تغییریافته) مطابق با اصل گردد. تصدیق‌کننده با علم و اطلاع در تغییرات در 
		فتوکپی در صورت تحقق شرایط مذکور در ماده ۵۴۰ قانون مجازات اسلامی ۱۳۷۵ 
		می‌تواند مورد تعقیب و مجازات قرار گیرد. <br>
		٭٭٭٭٭<br>
		۱۳۶<br>
		شماره پرونده ۲۳۱ ـ ۳/۹ ـ ۹۳<br>
		سؤال <br>
		مرد و زن تبعه کشور افغانستان با رضایت خویش مبنی بر اینکه حضانت فرزندان 
		کمتر از سن بلوغ و بالا‌تر از سن بلوغ اعم از دختر یا پسر با مادر باشد 
		اقدام به طلاق نموده­اند پس از مدتی زوج به دادگاه بدوی مراجعه و تقاضای 
		سلب حضانت اطفال را نموده است. بفرمایید چنانچه به رای صادره اعتراض و 
		پرونده در دادگاه تجدیدنظر مطرح شود دادگاه چه تکلیفی دارد؟ <br>
		نظریه شماره ۴۵۷/۹۳/۷ ـ ۳۰/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به فرض استعلام، مبنی بر افغانی بودن زوجین، اولاً ـ لازم به ذکر 
		است که «حضانت» جزء احوال شخصیه نمی‌باشد. ثانیاً ـ با رسیدن طفل به سن 
		بلوغ از تحت حضانت خارج می‌شود و با هر کدام از والدین که مایل باشد، 
		می‌تواند زندگی کند. ثالثاً ـ با توجه به اینکه حسب استعلام، ‌زوجین مزبور 
		با توافق خویش حضانت فرزندان مشترک را به زوجه محول نموده و بر همین اساس 
		اقدام به طلاق نموده‌اند، هرگاه زوج بر خلاف توافق خود، تقاضای سلب حضانت 
		فرزندان را از مادر بنماید، اگر علت حادث و جدیدی برای سلب حضانت از زوجه 
		عنوان نکرده باشد، با توجه به تعیین تکلیف این قضیه با توافق زوجین و 
		لازم‌الوفا بودن توافق مزبور بر اساس ماده ۱۰ قانون مدنی، موضوع خواسته زوج 
		محکوم به ردّ است. <br>
		٭٭٭٭٭<br>
		۱۳۷<br>
		شماره پرونده ۷۴۷ ـ ۱۶/۹ ـ ۹۲<br>
		سؤال <br>
		اگر زوجه با استفاده از وکالت که در سند نکاحیه دارد یک بار از این وکالت 
		استفاده کرده و با بذل ۵۰ سکه خودش را مطلقه کند و بعداً رجوع انجام شده، 
		حال بفرمائید برای بار دوم یا بیشتر حق استفاده از این وکالت را دارد یا 
		خیر؟ <br>
		نظریه شماره ۴۴۷/۹۳/۷ ـ ۲۹/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		در فـرض سؤال که با رجـوع، رابطـه زوجیـت به حـالت اول باز مـی‌گردد، چون 
		موضوع وکـالت به نحو کامل محقق نشده است، بنابرایـن وکالت ضـمن عقد نکاح 
		کمـاکان به اعتبار خود باقی است. <br>
		٭٭٭٭٭<br>
		۱۳۸<br>
		شماره پرونده ۲۳۲ ـ ۱۶/۹ ـ ۹۳<br>
		سؤال <br>
		۱ـ درمواردی که گواهی عدم امکان سازش طلاق توافقی حسب درخواست زوجین پس از 
		طی مراحل قانونی صادر می‌­گردد و زوجه ظرف ۳ ماه از تاریخ قطعی شدن رأی 
		گواهی را به دفتر رسمی ازدواج و طلاق تسلیم نموده است لیکن زوج از مراجعه 
		به دفتر طلاق امتناع و مجهول­المکان می‌باشد و زوجه فاقد سند رسمی و یا 
		وکالتنامه از سوی زوج جهت اجرای صیغه طلاق است در این موارد تکلیف قانونی 
		باعنایت به عدم تصریح قانون حمایت خانواده مصوب۱/۱۲/۱۳۹۱ و فسخ قوانین سابق 
		چیست؟ ارشاد فرمایید. <br>
		۲ـ راجع به ماده۳۱ قانون حمایت خانواده جدید درمورد طلاق بائن غیرمدخوله یا 
		یائسه که زوج مجهول­المکان است، آیا ارائه گواهی عدم جنین ضرورت دارد یا 
		خیر؟ <br>
		نظریه شماره ۴۳۱/۹۳/۷ ـ ۲۸/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ با توجه به فرض استعلام مبنی بر صدور گواهی عدم امکان سازش حسب درخواست 
		زوجین (طلاق توافقی) و عدم حضور زوج در دفتر طلاق جهت اجرای آن و اینکه 
		زوجه فاقد وکالت از سوی زوج جهت اجرای صیغه طلاق می‌باشد، نظر به مفهوم 
		مخالف ماده ۳۶ قانون حمایـت خانواده ۱۳۹۱، نمی‌توان زوج را مجبور به طلاق 
		نمود و یا به لحاظ اینکه متعاقباً زوج مجهول‌المکان گردیده، دادگاه 
		نمی‌تواند نماینده به دفترخانه معرفی نماید و با این اوصاف چنین گواهی عدم 
		امکان سازشی با شرایط مذکور و با مضی مهلت مقرر، از درجه اعتبار ساقط است.
		<br>
		۲ـ دادگاه با قطع بر عدم وجود جنین (مثلاً یائسه یا غیرمدخوله بودن زوجه)، 
		می‌تواند زوجه را از معرفی به پزشکی قانونی برای انجام تست بارداری معاف 
		نماید. مقررات ماده ۳۱ قانون حمایت خانواده مصوب ۱۳۹۱، منصرف از مواردی است 
		که اساساً فرض وجود جنین منتفی است. <br>
		٭٭٭٭٭<br>
		۱۳۹<br>
		شماره پرونده ۱۸۰۶ ـ ۱/۱۸۶ ـ ۹۲<br>
		سؤال <br>
		این شعبه را در خصوص سئوال زیر راهنمایی فرمائید: <br>
		دیه کامل ذکر شده در بند ب ماده ۶۴۷ قانون مجازات اسلامی مربوط به دیه زوال 
		یکی از منافع است وبه شکستگی که به طور صحیح درمان شده باشد، یک دهم دیه 
		تعلق خواهد گرفت. به عنوان مثال شکستگی که درمان شده باشد و موجب سلس ادرار 
		گردد. علاوه بر یک دهم دیه کامل موجب تعلق یک دیه کامل خواهد بود و یا 
		اینکه دیه کامل مذکور دیه شکستگی است که منتهی به زوال منفعت شده است و 
		برای منفعت زایل شده دیه یا ارش جداگانه معین خواهد شد. <br>
		نظریه شماره ۴۱۰/۹۳/۷ ـ ۲۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به صراحت بند ب ماده ۶۴۷ قانون مجازات اسلامی ۱۳۹۲ شکستن ستون 
		فقرات که بی‌عیب درمان شود، ولی موجب از بین رفتن یکی از منافع گردد... 
		موجب دیه کامل است. بنابراین در فرض سؤال که شکستگی ستون فقرات بی‌عیب 
		درمان شده و کنترل ادرار از بین رفته، صرفاً شامل بند ب ماده ۶۴۷ قانون فوق 
		یعنی دیه کامل است. با توضیح اینکه با توجه به صدر ماده ۶۴۷ قانون مذکور 
		آنچه که مورد حکم ماده است، دیه شکستن ستون فقرات است نه دیه زوال یکی از 
		منافع و در اینجا زوال منافع، تعیین کننده میزان دیه شکستن ستون فقرات است 
		و از آن جداشدنی نیست و لذا تنها یک دیه تعلق می‌گیرد و نه بیشتر.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		۱۴۰<br>
		شماره پرونده ۱۸۱ ـ ۱۶/۹ ـ ۹۳<br>
		سؤال <br>
		با توجه به مفاد ماده۴۵ قانون حمایت خانواده که بیان می‌دارد رعایت غبطه و 
		مصلحت کودکان و نوجوانان در کلیه تصمیمات دادگاه‌ها و مقامات اجرایی الزامی 
		است که علاوه بر کودکان، نوجوانان را هم مشمول حکم دانسته، آیا دعوای 
		ملاقات یا حضانت طفل بالغ کمتر از ۱۸ سال قابل استماع و رسیدگی می‌باشد یا 
		خیر؟ <br>
		نظریه شماره ۳۹۹/۹۳/۷ ـ ۲۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاًـ در خصـوص «حضانت فرزند بالغ کمتر از هجده سال»، مستنداً به ماده 
		۱۲۱۰ قانون مدنی و رأی وحدت رویه دیوانعالی کشور به شماره ۳۰ مورخ 
		۳/۱۰/۱۳۶۴، با رسیدن طفل به سن بلوغ شرعی که در پسر پانزده سال تمام قمری و 
		در دختر نه سال تمام قمری است، موضوع حضانت (امر غیر مالی) منتفی است و فرد 
		بالغ (پس از بلوغ شرعی) می‌تواند با هریک از والدین یا اجداد خود که 
		بخواهد، زندگی نماید. <br>
		ثانیاً ـ در مورد «ملاقات فرزند بالغ کـم‌تر از هجـده سال»، با عنایت به 
		منطوق ماده ۴۵ قانون حمایت خانواده ۱۳۹۱، چنانچه مصلحت و غبطه کودک یا 
		نوجوان ایجاب کند، صدور حکم ملاقات چنین فرزندی با هر یک از والدین و تهیه 
		الزامات آن توسط طرف دیگر بلااشکال است و احراز این امر با دادگاه است. <br>
		٭٭٭٭٭<br>
		۱۴۱<br>
		شماره پرونده ۷۹ ـ ۱۵۵ ـ ۹۳<br>
		سؤال <br>
		بر اساس تبصره قانون اجازه افتتاح حساب پس‌انداز برای اطفال مصوب ۲۱/۱/۱۳۵۷ 
		مادر می‌تواند به نام فرزند صغیر خود حساب پس‌انداز باز کند و حق برداشت از 
		این حساب تا رسیدن صغیر به سن ۱۸سال تمام فقط با مادر است به استناد نظریه 
		شماره ۷۰۶۷/۷ مورخ۱۸/۱۲/۱۳۵۸ اداره حقوقی قوه قضائیه اعتبار این قانون به 
		قوت خود باقی است و با ولایت پدر یا وصی منافات ندارد. نظر به اینکه ماده ۳ 
		فصل دوم قانون عملیات بانکی بدون ربا مصوب ۸/۶/۱۳۶۲ انواع حساب­‌ها را به 
		دو دسته کلی ۱ـ سپرده­های قرض­الحسنه شامل جاری و پس‌انداز ۲ـ سپرده­های 
		سرمایه­گذاری تعریف نموده است، این سؤال ایجاد می‌شود که آیا دایره اقدام 
		مادر در افتتاح حساب به نام صغیر منحصر به نوع اول یعنی سپرده­های 
		قرض­الحسنه و پس‌انداز بوده و قابل تسری به دسته دوم یعنی سپرده­های 
		سرمایه­گذاری نمی‌ باشد؟ در زمان وضع قانون اساساً تعریف فوق موضوعیت 
		نداشته است تا تفسیر فوق مبنی بر اینکه محدود کردن مادر به افتتاح نوعی خاص 
		از حساب بانکی مدنظر بوده است، قابل قبول باشد. <br>
		آیا دامنه اختیار قانونی مادر در افتتاح حساب برای کودک به استناد قانون 
		اجازه افتتاح حساب پس­انداز برای اطفال صرفاً محدود به نوعی خاص از حسابهای 
		بانکی تحت عنوان پس انداز می باشد و یا می‌توان با استفاده از متن قانون و 
		مستندات مورد اشاره حساب سپرده سرمایه­گذار مدت­دار را نیز مشمول قانون 
		موردنظر دانست؟ <br>
		نظریه شماره ۳۸۳/۹۳/۷ ـ ۲۲/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		هدف مقنن از تجویز افتتاح حساب پس‌انداز از سوی مادر برای فرزند صغیر خود، 
		ایجاد تسهیلات بانکی به منظور تأمین آتیه فرزند صغیر است. بنابراین اولاً: 
		قانون مزبور در جهت حمایت از افراد صغیر وضع گردیده است و نه صرفاً به 
		منظور اعطای امتیازی به مادران. ثانیاً: حساب پس‌انداز مذکور در قانون یاد 
		شده، هرگونه حسابی را که از لحاظ مقررات کنونی بانکداری و عرف معمول، به 
		منزله اندوخته و ذخیره‌ای برای آینده صغار و حفظ و ارتقاء وضعیت و حقوق 
		مالی آن‌ها باشد، شامل می‌شود. <br>
		٭٭٭٭٭<br>
		۱۴۲<br>
		شماره پرونده ۱۹۷ ـ ۱/۱۶۸ ـ ۹۳<br>
		سؤال <br>
		درحین تحقیقات مقدماتی نهایتاً دادیار طرفین حاضر در شکایت دارای جنبه 
		خصوصی را به مصالحه می‌ رساند بدین نحو که پس از درج شروطی به نفع شاکی 
		برای جبران ضرر از سوی متهم به مبلغ یک میلیون تومان شاکی رضایت خود را 
		اعلام می‌کند و دادیـار هم نهایتاً با درج مراتب مذکور قرار موقوفی تعقیب 
		صادر می‌کند حال، آیا در صورت استنکاف متهم از پرداخت خسارت قطعی مذکور 
		شاکی حق درخواست اجرائیه طبق توافق نامه و سازش نامه مذکور در دادسرا دارد 
		یا خیر؟ <br>
		نظریه شماره ۳۷۱/۹۳/۷ ـ ۲۱/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		نظر به اینکه توافق و گذشت به نحو مذکور در استعلام در محضر آقای دادیار 
		رسیدگی‌کننده «مرجع کیفری» به عمل آمده، جهت اجـرای تعهد مشـتکی‌عنه، ذینفع 
		چاره‌ای جز تقدیم دادخواست به دادگاه حقوقی جهت مطالبه موضوع تعهد 
		مشتکی‌عنه بر اساس و باسـتناد توافق‌نامه تنظیم شـده در نزد آقـای دادیار 
		دادسرای مربوطه ندارد. در ضمن دادسرا مرجع صالح در فرض سئوال برای صدور 
		اجرائیه نمی‌باشد. <br>
		٭٭٭٭٭<br>
		۱۴۳<br>
		شماره پرونده ۱۷۶ ـ ۵۳ ـ ۹۳<br>
		سؤال <br>
		احتراماً با توجه به لازم­الاجراءشدن قانون مبارزه با قاچاق کالا و ارز 
		۷/۱۲/۱۳۹۲ و با توجه به اینکه قاچاق سلاح و مهمات و مواد منفجره و محترقه 
		از جمله کالاهای ممنوعه می‌­باشند آیا برای قاچاق و حمل ونگهداری اقلام 
		مذکور بایستی مطابق ماده ۲۲ قانون مبارزه با قاچاق کالا و ارز عمل شود یا 
		مطابق قانون مجازات قاچاق اسلحه و مهمات و دارندگان سلاح و مهمات غیرمجاز 
		مصوب۱۳۹۰. <br>
		نظریه شماره ۳۶۲/۹۳/۷ ـ ۱۷/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		قانون مجازات قاچاق اسلحه و مهمات و دارندگان سلاح و مهمات غیرمجاز مصّوب 
		۷/۶/۱۳۹۰، قانون خاص بوده و از شمول احکام مقّرر در قانون مبارزه با قاچاق 
		کالا و ارز مصوب ۳/۱۰/۱۳۹۲ خارج است. <br>
		٭٭٭٭٭<br>
		۱۴۴<br>
		شماره پرونده ۳۶ ـ ۱/۱۶۸ ـ ۹۳<br>
		سؤال <br>
		مدیرعامل یکی از شرکتهای سهامی خاص مرتکب بزه موضوع ماده۱۸۰ قانون کار یا 
		هر جرم دیگری گردیده است. بر اساس اساسنامه شرکت مدیرعامل حق انعقاد کلیه 
		عقود اسلامی را دارا است. چنانچه برای مدیرعامل قرار تأمین کیفری وثیقه 
		صادر گردد، آیا ایشان مجاز است سند ملکی شرکت را به عنوان وثیقه و برای 
		آزادی خود به مراجع قضایی ارائه نماید یا خیر؟ <br>
		نظریه شماره ۳۵۲/۹۳/۷ ـ ۱۷/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به اینکه دارائی شرکت متعلق به کلیه اعضای شرکت می‌باشد، مدیرعامل 
		یا هر یک از اعضای هیأت‌مدیره شرکت سهامی حق وثیقه گذاشتن اموال شرکت را 
		جهت آزادی متهم در پرونده‌های کیفری ندارند. <br>
		٭٭٭٭٭<br>
		۱۴۵<br>
		شماره پرونده ۱۶ ـ ۵/۳ ـ ۹۳<br>
		سؤال <br>
		ملکی توقیـف شده و درخـواست رفع توقیـف به لحاظ اینکه منزل مسکونی می‌ باشد 
		داده شده است. ملک توقیفی فعلاً بصورت مسطح و زمین می‌ باشد قبلاً منزل 
		مسکونی بوده است و هنوز ساخت و ساز نشده است. آیا ملک موصوف جزو مستثنیات 
		می باشد یا خیر؟ <br>
		نظریه شماره ۳۴۹/۹۳/۷ ـ ۱۷/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		چنانچه محکومٌ علیه (مدیون) مسکنی را که جزء مستثنیات دین است به منظور 
		بازسازی تخریب نماید این امر موجب خروج مسکن مزبور (که در وضعیت فعلی تبدیل 
		به زمین مسطح شده) از دائره مستثنیات دین نمی‌گردد.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		۱۴۶<br>
		شماره پرونده ۱۶۶ ـ ۱/۳ ـ ۹۳<br>
		سؤال <br>
		گاهی درتوقیف مال اعم از منقول یا غیرمنقول به دلیل عدم رعایت مقررات 
		قانونی توسط مدیر اجراء یا مأمور انتظامی اشتباه صورت می‌گیرد و مال متعلق 
		به شخص ثالثی توقیف می‌گردد به عنوان مثال مأمور انتظامی بدون لحاظ مقرره 
		مذکور در ماده۶۱ قانون اجرای احکام مدنی اقدام به توقیف مال متعلق به شخص 
		ثالث می‌نماید. <br>
		آیا اصولاً درمواردی همچون فرض فوق که بر اساس قصور مقام مربوطه اشتباه در 
		توقیف صورت می‌­گیرد و چنین اشتباهی قابل پیشگیری است، با فرضی که قصوری 
		درمیان نیست و قابل پیشگیری هم نیست همچون موردی که خودروی شخصی بر اساس 
		سند مالکیت رسمی توقیف می‌­گردد ولی شخص ثالثی بر اساس قرارداد بیع مدعی 
		مالکیت و متقاضی رفع توقیف می‌­شود، باید تفاوت قائل شد یا اینکه درهرصورت 
		باید بر اساس ماده ۱۴۶ قانون یاد شده رسیدگی شود؟ <br>
		نظریه شماره ۳۴۱/۹۳/۷ ـ ۱۷/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		مواردی که توقیف مال توسط مأمور اجراء بدون رعایت مقررات قانونی صورت گرفته 
		است از شمول مواد ۱۴۶و ۱۴۷ قانون اجرای احکام مدنی خارج است. مثلاً اگر 
		مالی که در تصرف شخصی غیر از محکومٌ­علیه است و متصرف نسبت به آن ادعای 
		مالکیت می‌کند و برابر ماده ۶۱ قانون مزبور نباید توقیف شود، مأمور اجراء 
		بر خلاف مقررات این ماده چنین مالی را توقیف کند، با توجه به ماده ۲۶‌‌ 
		همان قانون به دستور دادگاه باید از آن رفع توقیف شود. <br>
		۱۴۷<br>
		شماره پرونده ۱۸۰۵ ـ ۱/۱۸۶ ـ ۹۲<br>
		سؤال <br>
		احتراماً مستدعی است این شعبه را در خصوص سئوالات زیر ارشاد فرمائید: <br>
		۱ـ در مورد ماده۵۳۳ قانون مجازات اسلامی مصوب ۱۳۹۲ چنانچه میزان تأثیر 
		رفتار هر یک از اسباب متفاوت باشد باز هم به میزان مساوی مسئول خواهند بود؟
		<br>
		۲ـ درمورد ماده۵۲۶ قانون مجازات اسلامی مصوب۱۳۹۲تشخیص میزان رفتار مرتکبان 
		چگونه صورت می‌­گیرد و چنانچه تأثیر متفاوت باشد لیکن میزان تفاوت رفتار هر 
		مرتکب مشخص نباشد و با بررسی موضوع هم نتوان درصد این تفاوت را احتساب کرد 
		یا اطمینان بر میزان درصد تأثیر رفتار هر مرتکب که توسط کار‌شناس اعلام شده 
		است، حاصل نشود (چنانکه معمولاً در حوادث ناشی از کار یا تصادفات رانندگی 
		به همین نحو است و میزان درصد اعلام شده توسط کار‌شناس مبنایی ندارد) تکلیف 
		چیست؟ <br>
		۳ـ استناد نتیجه حاصله به رفتار مرتکب چگونه حاصل می‌شود و آیا تقصیر مرتکب 
		موضوعیت دارد؟ <br>
		نظریه شماره ۳۳۷/۹۳/۷ ـ ۱۷/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ ماده ۵۳۳ قانون مجازات اسلامی سال ۱۳۹۲ ناظر به شرکت در جرم است و با 
		توجه به صراحت ماده مذکور، شرکاء به طور مساوی ضامن می‌باشند؛ هر چند تأثیر 
		رفتار شرکاء متفاوت باشد. <br>
		۲ـ طبق ماده ۵۲۶ قانون مجازات اسلامی ۱۳۹۲، میزان تأثیر هر یک از عوامل بر 
		اساس نظریه کار‌شناس که مورد وثوق دادگاه بوده و منطبق با اوضاع و احوال 
		قضیه باشد، صورت می‌پذیرد و نظریه کار‌شناس در هر صورت طریقیت دارد، نه 
		موضوعیت و چنانچه نیاز به اخذ توضیح از کار‌شناس و تکمیل نظریه باشد، اقدام 
		لازم از سوی دادگاه معمول و در صورت اقتضاء با توجه به ماده ۸۷ قانون آئین 
		دادرسی کیفری از هیأت کار‌شناسان استفاده خواهد شد. <br>
		۳ـ در فرض سؤال، باید بین رفتار مرتکب و نتیجه حاصله رابطه سببیت وجود 
		داشته باشد تا مسئول شناخته شود. <br>
		٭٭٭٭٭<br>
		۱۴۸<br>
		شماره پرونده ۹۴ ـ ۱/۱۲۷ ـ ۹۳<br>
		سؤال <br>
		خواهان دادخواستی به طرفیت خوانده مبنی بر ابطال سند مالکیت ثبتی زمین 
		مزروعی در شورای حل اختلاف ارائه داده است حال بفرمایید: <br>
		۱ـ آیا لازم است اداره ثبت اسناد و املاک شهرستان طرف دعوای خواهان قرار 
		گیرد؟ <br>
		۲ـ آیا موضوع مطروحه درصلاحیت شورای حل اختلاف می‌باشد؟ <br>
		نظریه شماره ۳۳۰/۹۳/۷ ـ ۱۶/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ در دعوی ابطال سند رسمی ضروری نیست ثبت اسناد و املاک شهرستان به عنوان 
		خوانده طرف دعوی قرار گیرد. <br>
		۲ـ صرف دعوی ابطال سند مالکیت دعوای غیر مالی محسوب می‌گردد و لذا در 
		صلاحیت شورای حل اختلاف نمی‌باشد. <br>
		٭٭٭٭٭<br>
		۱۴۹<br>
		شماره پرونده ۱۴۸۰ ـ ۱/۱۲۷ ـ ۹۳<br>
		سؤال <br>
		هرگاه در قرارداد، طرفین انجام تعهداتی نسبت به یکدیگر را توافق کرده 
		باشند، چنانچه یکی از طرف‌ها دادخواست الزام به انجام تعهدات طرف مقابل را 
		بخواهد و خوانده در دفاع از خویش اظهار بدارد که خواهان تعهدش را انجام تا 
		خوانده نیز تعهدش را انجام دهد، آیا دعوای خواهان قابلیت رسیدگی و استماع 
		دارد یا خیر؟ <br>
		نظریه شماره ۳۲۸/۹۳/۷ ـ ۱۶/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		درصورتی که انجام تعهد یک طرف قرارداد در قبال انجام تعهدات طرف دیگر باشد 
		و دادگاه احراز نماید که به رغم آمادگی خواهان برای اجرای تعهدات خود 
		خوانده از انجام تعهدات متقابل خودداری نموده است، صدور حکم بر الزام 
		خوانده به انجام تعهد در قبال ایفای تعهدات از سوی خواهان بلامانع است و 
		نیاز به دادخواست تقابل ندارد. <br>
		٭٭٭٭٭<br>
		۱۵۰<br>
		شماره پرونده ۱۹۶۹ ـ ۱۰/۱۶ ـ ۹۲<br>
		سؤال <br>
		علیرغم گذشت بیش از پنج سال ازتصویب قانون اصلاح قانون بیمه اجباری 
		دارندگان وسایل نقلیه موتوری زمینی در مقابل اشخاص ثالث مشکلات و ایرادات 
		جدی درخصوص نحوه­ی اعمال ماده۲۱ این قانون در دادسرا‌ها وجود دارد لذا 
		تقاضا دارم نظریه صریح و روشن آن اداره را درخصوص سئوالات ذیل اعلام تا 
		موجبات یکسان­سازی رویه­‌ها فراهم آید. <br>
		۱ـ آیا مراجع قضایی درهنگام اجرای ماده۲۱ قانون فوق­الاشاره الزاماً 
		می‌­بایست قرار تأمینی از نوع وثیقه و قرار قبولی آن صادر نمایند و به 
		امضاء متهم مقصرحادثه برسانند یا صرف ارائه بیمه‌نامه و اخذ گواهی اصالت آن 
		کافی است و صرفاً برای جنبه عمومی بزه قرار تأمینی از انواع پنج­گانه 
		ماده۱۳۲ قانون آیین دادرسی کیفری صادر می‌­شود؟ <br>
		از آنجا که شرکتهای بیمه مسئولیت کیفری جنبه عمومی بزه را بیمه­گر نیستند و 
		صرفاً جنبه خسارتی دیه را تعهد نموده­اند، نحوه­ی اخذ تأمین از حیث جنبه 
		عمومی بزه در راستای اعمال ماده۱۳۴ قانون آیین دادرسی کیفری مصوب۱۳۷۸ چگونه 
		خواهد بود؟ آیا می‌­توان برای جنبه عمومی این نوع بزه قرار تأمینی از نوع 
		دیگر صادر نمود؟ <br>
		۲ـ آیا مراجع قضایی می‌­توانند در راستای اعمال ماده ۲۱ قانون صدرالذکر 
		برای هر دو جنبه بزه یک قرار تأمینی از نوعی غیر از قرار وثیقه صادر 
		نمایند؟ <br>
		نظریه شماره ۳۱۵/۹۳/۷ ـ ۱۵/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		منظور قانون گذار از تکلیف مراجع قضایی به پذیرش بیمه‌نامه شخص ثالث که 
		اصالت آن از سوی شرکت بیمه‌گر کتباً مورد تأیید قرار گرفته است به عنوان 
		وثیقه، منصرف از قرار وثیقه مذکور در بند ۴ ماده ۱۳۲ قانون آیین‌دادرسی در 
		امور کیفری مصوب۱۳۷۸ است و مدنظر قانون‌گذار این بوده که چنانچه اتومبیل 
		مسئـول حادثه بیمه باشد، در خصوص ضرر و زیان ناشی از جرم تخلف رانندگی (دیه 
		متعلقه) نیازی به محاسبه آن در صدور قرار تأمین کیفری نبوده و به منزله این 
		است که خسارت مربوطه تأمین شده است و قاضی ذیربط با لحاظ اینکه وجه دیه 
		مربوط از سوی شرکت بیمه‌گر تضمین و پرداخت خواهد شد، صرفاً در خصوص جنبه 
		عمومی جرم (باتوجه به شدت حادثه و مجازات قانونی آن و سایر معیارهـای مؤثر 
		در قرار تأمیـن کیفری که در ماده ۱۳۴ قانون فوق‌الذکر به آن‌ها اشاره شده 
		است) یکی از قرارهای تأمین کیفری موضوع ماده ۱۳۲ قانون فوق‌الذکر را صادر 
		نماید. بدیهی است که چنانچه میزان تعهد شرکت بیمه‌گر کمتر از دیه متعلقه 
		باشد، قاضی ذیربط باید بالحاظ این امر و محاسبه مازاد بر تعهد بیمه‌گر، 
		قرار تأمین کیفری را با ملاحظه معیارهای مربوطه صادر نماید و تشخیص نوع 
		قرار تأمین کیفری نیز به عهده قاضی یاد شده است. ضمناً مطابق ماده ۵۷۰ 
		قانون آئین دادرسی کیفری مصوب ۱۳۹۲ که متعاقباً لازم‌الاجراء خواهد شد، 
		ماده ۲۱ قانون اصلاح قانون بیمه اجباری مسؤلیت مدنی دارندگان وسایل نقلیه 
		موتوری زمینی در مقابل شخص ثالث مصوب ۳۱/۲/۱۳۸۷ نسخ شده است. همچنین به 
		موجب قسمت دوم ماده۲۱۹ قانون آیین دادرسی کیفری مصوب ۱۳۹۲، در مواردی که 
		دیه یا خسارت زیان‌دیده از طریق بیمه قابل جبران است، بازپرس با لحاظ مبلغ 
		قابل پرداخت از سوی بیمه قرار تأمین متناسب صادر می‌کند.</font></p>
		<p dir="rtl" align="justify"><font face="Times New Roman" size="5">۱۵۱<br>
		شماره پرونده ۱۲۴ ـ ۱/۱۶۸ ـ ۹۳<br>
		سؤال <br>
		باتوجه به اصل محرمانه بودن تحقیقات مقدماتی آیا مطالبه پرونده توسط شاکی 
		یا وکیل وی در مرحله دادسرا جایز است؟ <br>
		نظریه شماره ۳۰۴/۹۳/۷ ـ ۱۵/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		بر اساس ماده ۷۳ قانون آئین دادرسی دادگاه‌های عمومی و انقلاب در امور 
		کیفری، شاکی می‌تواند از صورت جلسه تحقیقات مقدماتی که منافی با محرمانه 
		بودن تحقیقات نباشد پس از پرداخت هزینه رونوشت بگیرد؛ پس به طریق اولی شاکی 
		و وکیل وی در محدوده مذکور می‌توانند پرونده را مطالعه نمایند و انجام این 
		عمل فاقد اشکال قانونی است. ضمناً قانون آئین دادرسی کیفری مصوب ۱۳۹۲ در 
		تبصره ۱ ماده ۱۰۰ راجع به فرض سؤال تعیین تکلیف نموده است که پس از لازم 
		الاجراءشدن آن قانون قابل اعمال است. <br>
		٭٭٭٭٭<br>
		۱۵۲<br>
		شماره پرونده ۱۳۳ ـ ۶/۹ ـ ۹۳<br>
		سؤال <br>
		احتراماً زن ومردی با هم ازدواج نموده و دارای دو فرزند شده‌اند. متعاقباً 
		از هم طلاق گرفته و مرد تغییر جنسیت داده و به عنوان زوجه با مرد دیگری عقد 
		ازدواج منعقد نموده­اند. حال، ازحیث ولایت قهری و عوارض مترتب بر آن، از 
		جمله معاملات و احوال شخصیه اولاد سابق، سؤال این است که ولایت قهری وی 
		باقی است یا ساقط شده است؟ <br>
		نظریه شماره ۲۹۷/۹۳/۷ ـ ۱۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		موضوع سؤال از موارد سکوت قانون است و با توجه به اصل ۱۶۷ قانون اساسی باید 
		به منابع اسلامی یا فتاوی معتبر مراجعه نمود. شایان ذکر است که بنابر فتوای 
		امام خمینی (ره) در جلد چهارم تحریرالوسیله، مسئله ۶ از باب «چند فرع»، اگر 
		جنس پدر به مخالف تغییر کند، ولایت او بر صغیر‌هایش ساقط می‌شود. <br>
		۱۵۳<br>
		شماره پرونده ۱۴ ـ ۵۸ ـ ۹۳<br>
		سؤال <br>
		۱ـ با توجه به تبصره۲ ماده واحده قانون اصلاح قوانین تنظیم جمعیت و خانواده 
		که تصریح نموده است که به دولت اجازه داده می‌شود مرخصی زایمان مادران را 
		به نه ماه افزایش دهد وهمسرآنان نیز از دو هفته مرخصی اجباری (تشویقی) 
		برخوردار شوند، آیا کارکنانی که همسر آنان کارمند دولت نباشند، می‌توانند 
		از دو هفته مرخصی مورد اشاره بهره­مند گردند؟ <br>
		۲ـ آیا مقررات مطروحه شامل کارکنان خرید خدمت قراردادی و... نیز می‌­گردد.
		<br>
		نظریه شماره ۲۹۶/۹۳/۷ ـ ۱۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱) اولاً عبارت «مرخصی زایمان» مندرج در تبصره ۲ ماده واحده قانون اصلاح 
		قوانین تنظیم جمعیت و خانواده مصوب ۲۰/۳/۱۳۹۲ ناظر به بانوانی است که شاغل 
		باشند و گرنه اعطای مرخصی به بانوان غیرشاغل بی‌معنا است. ثانیاً مرجع ضمیر 
		«آنان» در عبارت «همسرآنان» در تبصره ۲ ماده واحده یاد شده، بانوانی است که 
		از مرخصی زایمان برخوردار می‌گردند. بنابراین آن دسته از کارکنان مرد که 
		همسر آنان شاغل نمی‌باشند در شمول مزایای ماده واحده قرار نمی‌گیرند. <br>
		۲) با توجه به اطلاق عبارت «والدین شاغل» ‌در ماده واحده مارالذکر شاغلین 
		قانون مذکور به کلیه بانوان اعم از رسمی، پیمانی و قراردادی تسری دارد. <br>
		٭٭٭٭٭<br>
		۱۵۴<br>
		شماره پرونده ۱۶۵۸ ـ ۷/۹ ـ ۹۲<br>
		سؤال <br>
		احتراماً همانطور که مستحضرید در مواد ۱۲ و۱۱ قانون حمایت از کودکان و 
		نوجوانان بی­سرپرست و بدسرپرست مصوب ۳۱/۶/۱۳۹۲ طول دوره سرپرستی آزمایشی را 
		۶ ماه اعلام نموده و در تبصره یک ماده ۲۳‌‌ همان قانون خروج کودک از کشور 
		در دوران آزمایشی با رعایت مقررات‌‌ همان قانون پیش­بینی شده حال نظر به 
		اینکه برابر مقررات حاکم صدور گذرنامه علاوه بر رعایت مقررات مذکور نیازمند 
		داشتن شناسنامه و کدملی می‌­باشد و اداره ثبت احوال نیز صدور شناسنامه برای 
		طفل که در زمان والدین اصلی موفق به اخذ شناسنامه نشده را منوط به صدور حکم 
		سرپرستی دائمی از جانب دادگاه می‌داند، لطفاً در صورت امکان اعلام 
		بفرمایید: <br>
		آیا اگرسرپرستان موقت چنین طفلی قصد خروج طفل از کشور را جهت سفر (زیارتی ـ 
		تفریحی) داشته باشند و هنوز مدت آزمایشی ۶ ماهه سپری نشده باشد، در صورت 
		موافقت بهزیستی آیا دادگاه مجاز به صدور حکم دائم سرپرستی طفل می‌­باشد یا 
		خیر؟ <br>
		نظریه شماره ۲۲۹۵/۹۲/۷ ـ ۳/۱۲/۱۳۹۲<br>
		<br>
		نظریه مشورتی اداره کل حقوقی قوه قضائیه<br>
		باتوجه به مواد ۱۱ و ۱۲ و ۱۳ قانون حمایت از کودکان و نوجوانان بی‌سرپرست 
		یا بدسرپرست مصوب ۳۱/۶/۱۳۹۲ تعیین دوره شش ماهه و لزوم انقضای آن موضوعیت 
		داشته و لذا دادگاه نمی‌تواند پیش از مهلت ۶ ماهه مزبور حکم سرپرستی 
		صادرنماید و موافقت بهزیستی نیز پیش ازموعد یادشده مؤثر در مقام نیست. اما 
		درخصوص خروج کودک یا نوجوان تحت سرپرستی از کشور، تبصره ۱ ماده ۲۳ قانون 
		یادشده نافی مقررات مربوط به گذرنامه نمی‌باشد. <br>
		٭٭٭٭٭<br>
		۱۵۵<br>
		شماره پرونده ۱۰۳ ـ ۱۱۷ ـ ۹۳<br>
		سؤال <br>
		در روابط مالی تجاری و قراردادی اشخاص به کرات پیش می‌­آید امضاءکنندگان یک 
		قرارداد یا صادرکنندگان اسناد تجاری در تهیه آن دچار اشتباه می‌شوند و یا 
		با اراده ثانوی در مقام اصلاح بخشی از مفاد قرارداد یا سند برمی­آیند و این 
		اراده را با حاشیه‌نویسی یا ظهرنویسی سند محقق می‌­نمایند. به عنوان مثال، 
		صادرکننده چک پس از تهیه و تکمیل روی چک شامل درج نام وتاریخ و مبالغ اقدام 
		به امضاء می‌­نماید ولیکن بر اثر اشتباه یا اراده بعدی تصمیم به اصلاح 
		قسمتی از متن چک می‌­گیرد. به همین منظور، در ظهر چک اقدام به اصلاح تاریخ 
		یا گیرنده و مبلغ به صورت کاهش یا افزایش می‌نماید بدون اینکه در روی چک 
		تغییری ایجاد نماید. حال خواهشمند است این اداره کل را درخصوص سئوالات ذیل 
		ارشاد فرمائید: <br>
		۱ـ با توجه به سکوت قانون تجارت درباب نحوه اصلاح اشتباهات در اسناد تجاری 
		ازجمله چک آیا اراده قانونگذار برآن قرار گرفته است که این اسناد را 
		نمی‌توان با حاشیه‌نویسی یا ظهرنویسی اصلاح کرد ویا اطلاق ماده۱۳۰۲ قانون 
		مدنی حکایت از ایجاد امکان حاشیه‌نویسی و ظهرنویسی هر نوع سند اعم از عادی 
		و تجاری نموده و این امر تابع اراده افراد می‌باشد؟ <br>
		۲ـ چنانچه صادرکننده چک در روی چک مبلغ دومیلیون ریال را قید و امضاء نماید 
		سپس درظهر چک شخصاً توضیح دهد که مبلغ بیست میلیون ریال صحیح است و آنرا 
		امضاء نماید آیا این امر را می‌­بایست اختلاف در دو رقم تلقی و چک را با 
		مبلغ کمتر پرداخت نمود یا موضوع اخیر را تابع عمومات ماده ۱۳۰۲ قانون مدنی 
		تفسیر و مبلغ مندرج در ظهر چک را ملاک پرداخت قرارداد؟ <br>
		۳ـ آیا عبارت مندرج درماده۱۳۰۲ قانون مدنی مبنی بر بی‌اعتباری یا از اعتبار 
		افتادن تمام یا قسمتی ازمفاد سند، لزوماً ناظر بر تقلیل تعهدات مندرج در 
		قرارداد وسند است یا به مفهوم اعم هر اصلاحی که بخشی از متن یک سند را 
		بی‌اعتبار نماید ولو آنکه به عنوان خاص به تعهدات سند لطمه­ای وارد نیاورد 
		نیز مشمول عبارت قانونی می‌گردد؟ به عبارت بهتر اگر درمتن سند به عنوان 
		مثال از «زید» به عنوان یکی از طرفین قرارداد نامبرده شده باشد سپس در 
		حاشیه یا ظهرسند عبارت «عمر» را صحیح بدانند این مطلب نیز دال بر 
		بی­اعتباری بخشی ازسند سابق تلقی و مشمول ماده۱۳۰۲ قانون مدنی می‌­گردد یا 
		لزوماً می‌­بایست اصلاح وظهرنویسی را در مقام کسر یا کاهش تعهدات و مبالغ 
		قراردادی تفسیر نمائیم تا اطلاق بی‌اعتبار نمودن کل یا بخشی از سند قابل 
		استناد باشد؟ <br>
		نظریه شماره ۲۹۳/۹۳/۷ ـ ۱۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ با توجه به حاکمیت قانون مدنی در موارد سکوت و اماره صحت مندرجات سند 
		موضوع ماده ۱۳۰۲ قانون یاد شده، اسناد تجاری را نیز می‌توان با حاشیه‌نویسی 
		یا ظهرنویسی اصلاح نمود و این امر تابع اراده اشخاصی می‌باشد. <br>
		۲ـ فرض سؤال نیز مشمول ماده ۱۳۰۲ قانون مدنی است و از شمول ماده ۲۲۵ قانون 
		تجارت خارج است. زیرا ماده اخیرالذکر ناظر به فرضی است که مبلغ بیش از یک 
		دفعه به تمام حروف نوشته شود و بین آن‌ها اختلاف باشد؛ نه اینکـه مبلغ 
		نوشته شده بعدی در حاشیه یا ظهر به منظور اصلاح مبلغ اولیه باشد که فرض 
		اخیر‌‌ همان گونه که گفته شده مشمول ماده ۱۳۰۲ قانون یاد شده است. <br>
		۳ـ اصلاح بعدی سند در صورتی که معارض با مندرجات قبلی آن باشد، آن را از 
		اعتبار ساقط می‌کند و ماده ۱۳۰۲ قانون مدنی در مورد آن اجراء می‌شود. <br>
		٭٭٭٭٭<br>
		۱۵۶<br>
		شماره پرونده ۱۳۶۱ ـ ۱۶/۹ ـ ۹۲<br>
		سؤال <br>
		براساس ماده ۸ قانون حمایت خانواده مصوب ۱/۱۲/۱۳۹۱ مجلس شورای اسلامی 
		رسیدگی دردادگاه خانواده با تقدیم دادخواست و بدون سایرتشریفات آیین­ 
		دادرسی مدنی انجام می‌شود. <br>
		آیا فراز اخیر ماده به معنی عدم رعایت مواعد زمانی مقرر در مواد ۲۶۰، ۲۵۹، 
		۷۳، ۶۴ و.... می‌باشد یا خیر؟ <br>
		نظریه شماره ۲۸۸/۹۳/۷ ـ ۱۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		رعایت مواعد قانونی که قانون‌گذار به منظور حفظ حقوق دفاعی اصحاب دعوی مقرر 
		نموده است از اصول دادرسی است و منصرف از تشریفات مذکور در ماده ۸ قانون 
		حمایت خانواده مصوب ۱/۱۲/۱۳۹۱ می‌باشد. نتیجتاً پاسخ به سؤال دوم موضوعاً 
		منتفی است.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		۱۵۷<br>
		شماره پرونده ۹۷ ـ ۵۱ ـ ۹۳<br>
		سؤال <br>
		با عنایت به اینکه وفق ماده۴۱ قانون مبارزه با قاچاق کالا و ارز مقدر 
		گردیده است که ضابطین پس از دستگیری متهم پرونده وی را نزد مرجع صالح ارسال 
		نمایند لیکن در ماده۴۲‌‌ همان قانون ورود به انبار‌ها و اماکن و مستغلات 
		محل اختفا یا نگهداری کالا و یا ارز قاچاق را منوط به کسب مجوز بازرسی از 
		مرجع قضایی نموده است. سؤال اینکه در مواردی که موضوع باتوجه به ماده۴۴‌‌ 
		همان قانون در صلاحیت سازمان تعزیرات حکومتی است آیا اخذ مجوز ورود به 
		اماکن مورد اشاره نیز باید از مرجع قضایی به معنی اخص کلمه به عمل آید یا 
		اینکه با عنایت به قاعده «اذن در شی اذن در لوازم آن نیز هست» اجازه ورود 
		به این اماکن در صلاحیت سازمان تعزیرات حکومتی است؟ <br>
		نظریه شماره ۲۸۵/۹۳/۷ ـ ۱۴/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		باتوجه به اطلاق ماده ۴۲ قانون قاچاق کالا و ارز مصوب ۳/۱۰/۱۳۹۲ چنانچه 
		برابر ماده ۴۴‌‌ همان قانون، موضوع رسیدگی به قاچاق کالا و ارز در صلاحیت 
		سازمان تعزیرات حکومتی باشد، اخذ مجوز بازرسی از مرجع قضائی مربوط توسط 
		سازمان مزبور الزامی است و لذا سازمان تعزیرات حکومتی حق صدور اجازه ورود 
		به اماکن و مستغلات و انبارهای محل نگهداری و اختفای کالا و ارز قاچاق به 
		ضابطین را ندارد. <br>
		٭٭٭٭٭<br>
		۱۵۸<br>
		شماره پرونده ۱۹۵۹ ـ ۱/۱۶۸ ـ ۹۲<br>
		سؤال <br>
		احتراماً به استحضار می‌­رساند وفق تبصره ۲ ماده ۱۳۹ قانون ا. د. ک به محض 
		شروع اجرای حکـم جزایی قرار تأمین ملغی­الاثر می‌شـود حال چنانچه در خصوص 
		محکوم­علیه با توجه به نوع جرم ارتکابی در قالب یک حکم مجازاتهای مختلفی 
		اعم از حبس، جزای نقدی، شلاق و رد مال صادر شده باشد سئوالی که مطرح است 
		این است که چه زمانی قرار تأمین صادره ملغی­الاثر می‌­شود؟ به محض شروع به 
		اجرای هرکدام از مجازاتهای مذکور به عنوان مثال شروع مجازات حبس یا به محض 
		اجرای شلاق و یا مراد قانونگذار از عبارت به محض شروع اجرای حکم تسری 
		برتک­تک بخش‌های حکم صادره دارد و شروع به اجرای یک بخش از حکم مجوز رفع 
		اثر از قرار تأمین صادره نمی‌ باشد؟ با عنایت به اعمال رویه­های متفاوت 
		اعلام پاسخ در راستای اجرای رویه واحد موجب امتنان خواهد بود. <br>
		نظریه شماره ۲۶۳/۹۳/۷ ـ ۱۰/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		تبصره ۲ ماده ۱۳۹ قانون آئین دادرسی کیفری را باید با توجه به فلسفه اصلی 
		صدور قرار تأمین یعنی دسترسی به متهم (مذکور در صدر ماده۱۳۲ قانون مزبور) 
		تفسیر کرد. بنابراین هر زمان که شروع به اجرای حکم مستلزم در اختیار قرار 
		گرفتن محکومٌ­علیه باشد مانند شروع به اجرای حبس، چون متهم در دسترس است 
		امکان اجرای مجازاتهای دیگری مانند شلاق نیز فراهم می‌شود و حتی با توجّه 
		به ماده ۱ قانون نحوه اجرای محکومیت‌های مالی امکان اجرای مجازات نقدی نیز 
		فراهم خواهد بود، بنابراین تأمین کیفری ملغی‌الاثر خواهد شد اما مثلاً اگر 
		وی جزای نقدی را به حساب مخصوص واریز نماید گر چه حکم کیفری شروع به اجراء 
		شده است اما محکومٌ­علیه در دسترس نیست و دلیلی ندارد که قرار به کلی ملغی 
		الاثر شده باشد. <br>
		٭٭٭٭٭<br>
		۱۵۹<br>
		شماره پرونده ۹۵ ـ ۱۱۷ ـ ۹۳<br>
		سؤال <br>
		درعرف زمانی سند یا نوشته­ای را منتسب به فرد می‌دانند که ذیل آن منقش به 
		امضاء مهر یا اثر انگشت گردیده باشد به عبارت بهتر نوشته­‌ها یا 
		قراردادهایی را که فاقد مهر و امضاء و اثر انگشت هست را یک قرارداد ناقص و 
		در حد پیش نویس تلقی و به آن ترتیب داده نمی‌شود درخصوص اسناد تجاری 
		قانونگذار صراحتاً شکل گیری سند تجاری را علاوه بر شروط خاص منوط به امضاء 
		یا مهر صادرکننده نموده است و به همین لحاظ به سند تجاری فاقد مهر یا امضاء 
		سند اطلاق نمی‌­گردد (ماده۲۲۳ قانون تجارت) لیکن تعمیم الزام قانون تجارت 
		به سایر اسناد که خروج موضوعی از قانون تجارت دارد با توجه به صراحت ماده 
		۱۲۸۴ قانون مدنی بعید به نظر می‌­رسد چرا که بر اساس تعریف قانون مدنی 
		اعتبار سند منوط به امضاء شخص یا اشخاص نگردیده است اگرچه متن سندی که شخصی 
		غیر از متعهد تهیه نموده باشد بدون اینکه به تأیید وی برسد را نمی‌­توان 
		علیه وی مورد استفاده قرار داد و تأیید این متن مستلزم کشف اراده متعهد است 
		که عرفاً به یکی از طرق امضاء و مهر و اثر انگشت محقق می‌گردد، لکن در 
		جائیکه شخصی رأساً و با خط خود سند یا قراردادی را تهیه نموده که متضمن 
		فروش ملک به شخص ثالث یا اقرار به دین به نفع ثالث باشد یا ذمه کسی را 
		ابراء نماید لیکن ذیل آنرا امضاء ننماید، آیا این سند در دست ذینفع معتبر 
		قلمداد می‌شود و به عنوان مستند انتقال ملک پرداخت دین یا برائت قابل ارائه 
		می‌باشد یا اینکه سند فاقد امضاء و مهر و اثر انگشت را ولو آنکه توسط فرد و 
		به خط وی تهیه شده باشد را نمی‌توان سند تلقی نمود؟ <br>
		نظریه شماره ۲۵۸/۹۳/۷ ـ ۱۰/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		هر چند لزوم امضاء سند در تعریف ماده ۱۲۸۳ قانون مدنی نیامده است، ولی 
		ضرورت امضاءبه عنوان رکن اصلی سند از قوانین گوناگون استنباط می‌شود، از 
		جمله ماده ۱۲۹۳ قانون مدنی به این شرح «...... سند مزبور در صورتی که دارای 
		امضاء یا مهر طرف باشد عادی است» و ماده ۱۳۰۱ ق. م. به این شرح «امضائی که 
		در روی نوشته یا سندی باشد بر ضرر امضاءکننده دلیل است» همچنین مواد ۱۳۰۲ 
		و۱۳۰۳ همین قانون و مواد ۲۲۳ و ۳۰۷ و ۳۱۱ قانون تجارت راجع به اسناد تجاری 
		(برات، سفته، چک) و مواد ۲۷۸ و ۲۷۹ قانون امور حسبی در مورد وصیت‌نامه، و 
		مواد ۶۳ و ۶۵ قانون ثبت. که با ملاحظه مواد فوق و تکرار این نوع احکام هیچ 
		تردیدی در لزوم و اهمیت امضای سند به وجود نمی‌آید. بنابـراین نوشته منتسـب 
		به اشخاص فـقط در صورتی قابل استناد است که امضاء شده باشد. زیرا امضاء 
		نشان تائید مندرجات سند می‌باشد و سند فاقد آن، ناقص بوده و مهم‌ترین رکن 
		اعتبار را ندارد. هر چند که ممکن است به عنوان قرینه در کنار سایر ادله 
		مورد استناد قرار گیرد. <br>
		٭٭٭٭٭<br>
		۱۶۰<br>
		شماره پرونده ۶ ـ ۱/۱۲۷ ـ ۹۳<br>
		سؤال <br>
		آیا مکتوم بودن اسناد و مدارک در جریان دادرسی موضوع بند ۷ ماده۴۲۶ قانون 
		آیین دادرسی مدنی قابلیت تسری به جریان دادرسی در دیوان محترم عدالت اداری 
		را دارد یا اینکه فقط منظور جریان دادرسی در دادگاههای عمومی دادگستری است؟
		<br>
		نظریه شماره ۲۲۲/۹۳/۷ ـ ۸/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		منظور از «جریان دادرسی» در بند ۷ ماده ۴۲۶ قانون آیین دادرسی در امور مدنی 
		مصوب ۱۳۷۹ «دادرسی» است که طی آن منتهی به صدور حکم مورد درخواست اعاده 
		دادرسی گردیده است و بند یاد شده منصرف از سایر دادرسی‌های انجام شده در آن 
		دادگاه یا سایر مراجع قضایی می‌باشد ضمناً قانون آیین دادرسی دادگاه‌های 
		عمومی و انقلاب در امور مدنی مصوب ۱۳۷۹ به طور مطلق و عام قابل تسری به 
		دادرسی در دیوان عدالت اداری نمی‌باشد. <br>
		٭٭٭٭٭<br>
		۱۶۱<br>
		شماره پرونده ۲۰۷۶ ـ ۲۱۸ ـ ۹۲<br>
		سؤال <br>
		۱ـ آیا با توجه به مفاد مواد ۶۱ و ۶۳ قانون آئین دادرسی مدنی ایراد به 
		تقویم خواسته در شورای حل اختلاف تا اولین جلسه با توجه به عدم تأثیر آن در 
		مراحل بعدی قابل رسیدگی است چرا؟ <br>
		۲ ـ آیا آراء شورای حل اختلاف قابل فرجام­خواهی در دیوانعالی محترم کشور 
		می‌باشد یا خیر؟ <br>
		نظریه شماره ۲۰۸/۹۳/۷ ـ ۷/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ شورای حل اختلاف مرجعی استثنائی و خارج از دادگستری است. بنابراین صرف 
		نظر از آنکه دادخواست و شرایط شکلی آن و تقویم خواسته به مفهومی که در مورد 
		دادگاه‌ها مطرح است در شوراهای موصوف قابل انطباق نمی‌باشد، شورا برای 
		رسیدگی به دعاوی دارای ارزش واقعی بیش از حدنصاب‌های مقرر صالح نیست. فلذا 
		هرگاه دلیل موجهی وجود داشته باشد که ارزش واقعی خواسته (دعوی) بیش از ارزش 
		مورد ادعای طرفین یا یکی از آن دو باشد، بر اساس مقررات مربوط به صلاحیت 
		ذاتی که اعمال آن نیازمند ایراد و اعتراض طرفین نیـست، در این صورت قاضی 
		شورای حل اختلاف قانوناً نمی‌تواند به موضوع رسیدگی کند. <br>
		۲ـ مستفاد از تبصره ۲ ماده ۲۱ قانون شوراهای حل اختلاف مصوب ۱۳۸۷ و ماده ۳۱ 
		این قانون بالحاظ مواد ۳۶۷ و ۳۶۸ قانون آئین دادرسی مدنی مصوب ۱۳۷۹، این 
		است که فرجام خواهی از آراء در موارد مقرر قانونی، ناظر به آرای صادره از 
		دادگاه‌ها بوده و به آراء شوراهای حل اختلاف قابل تسری نمی‌باشد. <br>
		٭٭٭٭٭<br>
		۱۶۲<br>
		شماره پرونده ۱۷۷۷ ـ ۱۶/۹ ـ ۹۲<br>
		سؤال <br>
		در ماده۲۶ قانون حمایت خانواده مصوب۱۳۹۱ انواع طلاق ذکر شده است که یا با 
		تقاضای زوج است یا زوجه. سئوال این است درمواردی که طلاق به درخواست زوجه 
		باشد آن هم برای احراز شرایط اعمال وکالت در طلاق آیا پس از اتخاذ تصمیم و 
		احراز شرایط اعمال وکالت و صدورحکم دفا‌تر اسناد رسمی ثبت طلاق مکلفند با 
		همین حکم صیغه طلاق را جاری کنند یا خیر؟ و یا به روال سابق محاکم 
		می‌­بایست گواهی عدم امکان سازش صادرکنند و همچنین آیا درچنین پرونده­هایی 
		مهلت­های معینه۳ ماهه و۶ ماهه برای گواهی عدم امکان سازش و طلاق مجری 
		می‌باشد؟ <br>
		نظریه شماره ۱۴۹/۹۳/۷ ـ ۱/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		در موردی که زوجه به استناد تحقق شرایط اعمال وکالت، متقاضی طلاق است، 
		موضوع متفاوت از موارد صدور حکم طلاق است و دادگاه علاوه بر احراز شرایط 
		اعمال وکالت، مبادرت به صدور گواهی عدم امکان سازش نیز می‌نماید و مدت 
		اعتبار این گواهی، سه ماه از تاریخ ابلاغ رأی قطعی یا قطعی شدن رأی است.
		<br>
		٭٭٭٭٭<br>
		۱۶۳<br>
		شماره پرونده ۸ ـ ۲۵ ـ ۹۳<br>
		سؤال <br>
		چنانچه کارمندی مرتکب فعلی گردد که هم عنوان تخلف اداری و هم دربرگیرنده 
		عنوان مجرمانه باشد و همزمان با تعقیب و محاکمه وی در مراجع قضائی در 
		دادگاه تخلفات اداری نیز به تخلف وی رسیدگی شود به عنوان مثال دادگاه کیفری 
		در دادنامه صادره کارمند را به تحمل ۲ سال کیفر حبس و ۲ سال انفصال موقت 
		ازخدمات دولتی محکوم نماید و درعین حال دادگاه رسیدگی‌کننده به تخلفات 
		اداری قبل از اتخاذ تصمیم توسط مرجع قضائی وی را محکوم به ۳ سال انفصال 
		موقت از خدمات دولتی نماید و محکوم­علیه ۲ سال حبس خود را سپری کرده باشد، 
		پاسخ سؤالات ذیل چگونه خواهد بود؟ <br>
		۱ـ آیا تحمل حبس به مدت ۲ سال به منزله اجرای انفصال موقت ۲ ساله نیز محسوب 
		می‌­گردد؟ به عبارت بهتر، با تحمل کیفر حبس همزمان موضوع انفصال نیز اجرا 
		شده محسوب و کسر می‌­گردد یا لزوماً می‌بایست پس از اتمام مدت حبس مجازات 
		انفصال موقت آغاز و لحاظ گردد؟ <br>
		۲ـ در مثال فوق چنانچه محکمه قضائی کارمند را به ۲ سال انفصال موقت محکوم 
		کند لیکن دادگاه تخلفات اداری پیش‌تر وی را به سه سال انفصال موقت محکوم 
		نموده و دادنامه قطعی شده است آیا می‌توان زائد بر۲ سال انفصال اجراء شده 
		یک سال دیگر را نیز به ایام انفصال کارمند اضافه نمود؟ <br>
		۳ـ درمثال فوق چنانچه کارمند بر اساس حکم مرجع قضائی صرفاً به زندان محکوم 
		شود و درحکم اداری برای وی انفصال در نظر بگیرند آیا شروع محاسبه دوران 
		انفصال همزمان با زندانی شدن کارمند جهت تحمل کیفر حبس می‌باشد یا لزوماً 
		پس از اتمام مدت حبس می‌­بایست حکم انفصال اجرایی می‌­گردد؟ <br>
		نظریه شماره ۳۰۶/۹۳/۷ ـ ۱۵/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ چنانچه اجرای توأم مجازات‌ها مشکلی ایجاد نکند و اجرای یک مجازات مانع 
		اجرای مجازات دیگر نباشد و اجرای هر دو مجازات در یک زمان ممکن باشد، اجرای 
		هر دو مجازات در یک زمان بلااشکال است و در فرض سؤال، انفصال از خدمت قطع 
		رابطه حقوقی و استخدامی بین محکوم‌علیه و دستگاه است و اجرای حکم انفصال 
		مانع از تحمل کیفر حبس نیست و همزمان با آن قابل اجراء است، مضافاً به 
		اینکه رعایت نفع متهم نیز مقتضی چنین اقدامی می‌باشد. <br>
		۲ـ در فرض سئوال که عمل متهم هم تخلف اداری و هم جنبه مجرمانه دارد، هر دو 
		مجازات انفصال قابل اجراء است (یعنی حکم قطعی صادره از سوی دادگاه و نیز 
		حکم قطعی صادره از سوی هیأت رسیدگی به تخلفات اداری) <br>
		۳ـ در فرض سئوال، شروع به اجرای حکم انفصال موقت صادره از جانب هیأت رسیدگی 
		به تخلفات اداری همزمان با قطعیت رأی مزبور است و ارتباطی به اجرای حکم 
		کیفری حبس صادره از ناحیه دادگاه کیفری ندارد. و‌‌ همان گونه که در بند ۱ 
		گفته شد اجرای همزمان بلااشکال است. <br>
		٭٭٭٭٭<br>
		۱۶۴<br>
		شماره پرونده ۵ ـ ۱/۱۲۷ ـ ۹۳<br>
		سؤال <br>
		چنانچه خواهان یکی از ادارات دولتی باشد (مانند اداره منابع طبیعی، برق 
		و..) آیا می‌تواند مستنداً به ماده۵۷ قانون آئین دادرسی مدنی اوراق پیوست 
		دادخواست خود را رأساً برابر اصل نماید یا اینکه برابر اصل نمودن اوراق 
		پیوست دادخواست توسط خود خواهان فاقد وجاهت قانونی بوده و مدیر دفتر دادگاه 
		باید اخطاریه رفع نقص صادر نماید؟ <br>
		نظریه شماره ۱۴۲/۹۳/۷ ـ ۱/۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً برابر نص ماده ۵۷ قانون آئین دادرسی مدنی تصدیق رونوشت یا تصویر 
		اسناد توسط بخشدار محل یا یکی از ادارات دولتی در صورتی به عمل می‌آید که 
		هیچ یک از مراجع مذکور در صدر این ماده در آنجا نباشند. ثانیاً اصولاً 
		گواهی توسط اشخاص ثالث صورت می‌گیرد؛ بنابراین خواهان که اداره دولتی است 
		نمی‌تواند برابر با اصل بودن اسناد تقدیمی خود را گواهی نماید. <br>
		٭٭٭٭٭<br>
		۱۶۵<br>
		شماره پرونده ۴۵۳ ـ ۲/۹ ـ ۹۳<br>
		سؤال <br>
		به تقاضای زوجه و احراز تخلف زوج از بندهای ۱و۲ سند ازدواج و بذل قسمتی از 
		مهریه گواهی عدم امکان سازش و طلاق خلعی صادر و اجرا شده است اما طبق گواهی 
		دفترخانه رسمی طلاق در ایام عده زوجه از ما بذل و زوج از طلاق رجوع و زوجیت 
		ادامه‌یافته حال پس از چند ماه مجدداً زوجه به‌‌ همان جهات قبلی بندهای۱و۲ 
		سند ازدواج و بدون اینکه اتفاق جدیدی افتاده باشد خواستار گواهی عدم امکان 
		سازش شده مستدعی است با توجه به مراتب مذکور و اینکه زوجه یک مرتبه از حق 
		مذکور استفاده و حتی صیغه طلاق هم جاری اما چون خودش از ما بذل عدول و 
		درنتیجه زوج هم از طلاق رجوع کرد می‌تواند مجدداً با استناد به‌‌ همان جهات 
		خواستار طلاق و گواهی عدم امکان سازش شود یا اینکه اقدام وی در رجوع به ما 
		بذل و ادامه زوجیت فی‌الواقع اسقاط عملی وکالت ایجاد شده برای مشارالی‌ها 
		می‌­باشد و فقط در صورت تحقق مجدد شروط مذکور می‌تواند تقاضای صدورگواهی 
		امکان سازش کند؟ <br>
		نظریه شماره ۷۳۸/۹۳/۷ ـ ۳۱/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با تحقق رجوع در فرض سؤال نکاح به‌‌ همان صورت و باه‌مان شرایط قبلی ابقاء 
		می‌­شود و بنابراین با تحقق رجوع وکالت هم مانند سایر شرایط نکاح باقی 
		خواهد بود. <br>
		٭٭٭٭٭<br>
		۱۶۶<br>
		شماره پرونده ۴۲۶ ـ ۶۲ ـ ۹۳<br>
		سؤال <br>
		احتراماً در پرونده­های اجرایی خصوصاً پرداخت مهریه که بر اساس نرخ شاخص 
		اعلامی از سوی بانک مرکزی محاسبه می‌­شود بعد از تقسیط پرداخت محکوم‌ٌبه و 
		پرداخت قسمتی از اقساط در خصوص اینکه آیا نسبت به باقیمانده اقساط مجدداً 
		بر اساس نرخ شاخص اعلامی از سوی بانک مرکزی خسارت تأخیر تأدیه محاسبه و 
		اضافه می‌­گردد یا خیر اختلاف نظر وجود دارد خواهشمند است در این خصوص 
		اعلام نظر فرمایید. <br>
		نظریه شماره ۷۳۶/۹۳/۷ ـ ۳۱/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		در خسارت تأخیر تأدیه موضوع ماده ۵۲۲ قانون آئین دادرسی دادگاه‌ها در امور 
		مدنی مصوب ۱۳۷۹، درصورت اثبات اعسار مدیون (محکومٌ­علیه) و تقسیط 
		محکومٌ­به، ‌ چون وی ممتنع از پرداخت و یا متمکن از پرداخت شناخته نمی‌شود، 
		لذا مطالبه خسارت تأخیر تأدیه از وی جایز نیست. <br>
		٭٭٭٭٭<br>
		۱۶۷<br>
		شماره پرونده ۴۸۳ ـ ۱/۱۸۶ ـ ۹۳<br>
		سؤال <br>
		باتوجه به ماده­ی۳۷ قانون مجازات اسلامی جدید بفرمایید چنانچه قاضی دادگاه 
		بخواهد مجازات متهمی را که درقانون حبس است تخفیف و به یکی از مجازات­های 
		تعزیری دیگر تبدیل نماید مخیر است یاخیر؟ به عبارت دیگر چنانچه قاضی محکمه 
		بخواهد مجازات حبس متهمی را تخفیف دهد بایستی حتماً این مجازات به حبس 
		تقلیل داده شود یا اینکه مخیر است به حبس یا یکی از مجازات­های تعزیری دیگر 
		تبدیل نماید. <br>
		نظریه شماره ۷۲۸/۹۳/۷ ـ ۳۱/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		قانون گذار در ماده ۳۷ قانون مجازات اسلامی ۱۳۹۲ به دادگاه این اختیار را 
		داده که در صورت وجود یک یا چند جهت از جهات تخفیف، مجازات تعزیری را به 
		شرح بندهای ذیل همین ماده تقلیل یا تبدیل نماید. در مورد بند الف که صرفاً 
		تقلیل حبس است، دادگاه نمی‌تواند حبس را به مجازات دیگری تبدیل نماید، بلکه 
		یک تا سه درجه حبس را تقلیل می‌دهد. ولی در بند ت ماده ۳۷ قانون مذکور، 
		قانون‌گذار اجازه داده است که سایر مجازاتهای تعزیری را به میزان یک یا دو 
		درجه از‌‌ همان نوع یا انواع دیگر تقلیل دهد. <br>
		٭٭٭٭٭<br>
		۱۶۸<br>
		شماره پرونده ۳۹۶ ـ ۵۱ ـ ۹۳<br>
		سؤال <br>
		درخصوص رسیدگی به پرونده­های قاچاق مواد خوراکی که طبق بند ب ماده۲۷ قانون 
		مبارزه با قاچاق کالا و ارز مصوب ۳/۱۰/۱۳۹۲ غیرقابل مصرف انسانی تشخیص و در 
		حکم کالای قاچاق ممنوع می‌باشد و در زمان رسیدگی نوعاً فاقد ارزش خوراکی 
		می‌­باشد ولی ارزیابی گمرک یا ضابطین برمبنای قابلیت مصرف انسانی آن کلاً 
		صورت گرفته است آیا در تعیین میزان جزای نقدی و صدور قرار تأمین کیفری قیمت 
		فعلی این کالا‌ها ملاک است یا قیمت کالا به فرض قابلیت مصرف انسانی؟ <br>
		نظریه شماره ۷۲۴/۹۳/۷ ـ ۲۸/۳/۱۳۹۳<br>
		نظریه مشورتی اداره کل حقوقی قوه قضائیه<br>
		در تعیین قیمت کالاهای موضوع سؤال (کالای غیرقابل مصرف انسانی) باید ارزش 
		کالا بر اساس ضوابط تعیین شده قانونی و از جمله بند ح ماده یک و مواد ۴۷ و 
		۶۲ و ۶۶ قانون مبارزه با قاچاق کالا و ارز مصوب ۳/۱۰/۱۳۹۲ و نیز قانون امور 
		گمرکی مصوب ۲۲/۸/۱۳۹۰ و آئین‌نامه اجرائی آن مصوب ۶/۱۲/۱۳۹۱ (حسب مورد) 
		صورت پذیرد و لذا در مورد کالاهای فاسد، تقلبی، موعد گذشته و مضر، به سلامت 
		مردم موضوع قسمت اخیر بند ب ماده ۲۷ قانون مبارزه با قاچاق کالا و ارز مصوب 
		۳/۱۰/۱۳۹۲ با توجه به نظر مقنن در شمول مجازات قاچاق کالاهای ممنوع نسبت به 
		این کالا‌ها و در نتیجه جرم انگاری اعـمال شده در مـاده، ارزش کالاهـای 
		مذکور به لحاظ اینکه مرتکبین جرائم مزبور به منظور استفاده در مصارف انسانی 
		اقدام به ارتکاب این جرائم نموده‌اند، بنابراین بدون توجه به عدم قابلیت 
		مصرف انسانی آن‌ها، می‌بایست مورد قیمت‌گذاری واقع شوند، زیرا در غیر این 
		صورت اعمال مجازات‌های مقرر قانونی (در مـاده ۲۲ قانون صدرالذکر) حـسب 
		مورد، منتـفی یا بلااثـر خواهد بود. <br>
		٭٭٭٭٭<br>
		۱۶۹<br>
		شماره پرونده ۶۳ ـ ۱۶/۹ ـ ۹۳<br>
		سؤال <br>
		نظربه اینکه در اجرای قانون حمایت خانواده مصوب۱/۱۲/۱۳۹۱ تاکنون محاکم 
		خانواده تشکیل نشده است آیا گواهی های عدم امکان سازش توافقی جهت سازش باید 
		به داوری و یا مراکز مشاوره ارجاع شود و یا هیچ کدام. <br>
		نظریه شماره ۷۱۸/۹۳/۷ ـ ۲۸/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		بر اساس تبصره ۱ ماده۱ قانون حمایت خانواده مصوب ۱۳۹۱، در حوزه قضایی 
		شهرستانهایی که دادگاه خانواده تشکیل نشده است تا زمان تشکیل آن، دادگاههای 
		عمومی حقوقی مستقر در آن حوزه، صلاحیت رسیدگی به دعاوی موضوع ماده ۴ قانون 
		حمایت خانواده ۱۳۹۱ را با رعایت سایر مواد و مقررات این قـانون دارند. 
		بنابراین با توجه به ماده ۲۵ قانون مذکور، در صورت وجود مراکز مشاوره 
		خانواده موضوع این ماده، پرونده‌های طلاق توافقی به مرجع مزبور ارجاع 
		می‌شود و برابر تبصره ماده ۱۶ همین قانون در مناطقی که مراکز مشاوره 
		خانواده وابسته به سازمان بهزیستی وجود دارد دادگاه‌ها می‌تواننـد از ظرفیت 
		این مراکز نیز استفاده کنند، ولی با عنایت به ماده ۲۷ قانون یاد شده در 
		طلاق توافقی ارجاع امر به داوری منتفی است. <br>
		٭٭٭٭٭</font></p>
		<p dir="rtl" align="justify"><font face="Times New Roman" size="5">
		۱۷۰<br>
		شماره پرونده ۴۳۶ ـ ۹۸ ـ ۹۳<br>
		سؤال <br>
		آیا در مواردی که وکیل دادگستری دارای حق توکیل است و در جلسه رسیدگی حاضر 
		نمی‌­شود و وکیل دیگری به استناد حق توکیل انتخاب می‌­کند آیا قبول وکیل 
		جدید مستلزم اثبات عذر موجه ازجانب وکیل اول است و یا اینکه به هر دلیل 
		انتخاب وکیل دوم از جانب وکیل اول برای شرکت در دادرسی بلامانع است. <br>
		نظریه شماره ۷۱۰/۹۳/۷ ـ ۲۷/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		وکیل رسمی دادگستری که حق توکیل به ­غیر دارد می‌تواند از این حق استفاده 
		کرده برای شرکت درجلسات دادرسی به وکیل رسمی دیگر وکالت بدهد و قبول وکیل 
		جدید مستلزم اثبات عذرموجه وکیل اول نیست.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		۱۷۱<br>
		شماره پرونده ۲۵۴ ـ ۱/۲ ـ ۹۳<br>
		سؤال <br>
		احتراماً مستدعی است به منظور ایجاد رویه واحد نظریه آن اداره محترم را 
		درخصوص بندهای ذیل از درآمد قضایی موضوع مصوبات جلسه پانزدهم مورخ 
		۲۴/۱۰/۱۳۹۲ کمیسیون تلفیق لایحه بودجه سال۱۳۹۳ اعلام فرمایید. <br>
		۱ـ با توجه به اینکه دربند۱۲ به هزینه دادرسی مرحله واخواهی، اعاده دادرسی 
		و اعتراض ثالث اشاره­ای نشده است هزینه دادرسی در این مراحل به چه میزان 
		باید وصول گردد. <br>
		۲ـ با عنایت به اینکه معیار مشخصی برای وصول هزینه دادرسی بند۱۳ در ارتباط 
		با دعاوی غیرمالی تعیین نشده است، برای تشخیص نوع دعوی و میزان مقطوع هزینه 
		دادرسی اینگونه دعاوی چگونه باید عمل نمود؟ <br>
		۳ـ هزینه دادرسی امور حسبی مانند تقسیم ترکه صدور حکم موت فرضی و.... چه 
		میزان می‌­باشد؟ <br>
		۴ـ آیا مجوزی برای دریافت اعتراض به قرارهای نهایی کیفری مخصوصاً قرارمنع 
		تعقیب درمرحله دادسرا وجود دارد یا خیر؟ <br>
		نظریه شماره ۷۰۱/۹۳/۷ ـ ۲۷/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ‌‌ همان گونه که در بند ۱۲ جدول تعرفه‌های مصوب خدمات قضائی برای اجراء 
		در سال ۱۳۹۳ در خصوص درآمد خدمات قضائی ناظر به بند ۳ قانون وصول برخی از 
		درآمدهای دولت... مصوب۱۳۷۳ آمده است، موارد اعلام شده در فرض استعلام 
		(هزینه دادرسی مرحله واخواهی، اعاده دادرسی و اعتراض ثالث) بدون تغییر 
		می‌باشد. بنابراین مطابق مقررات سابق همچنان هزینه دادرسی در خصوص موارد 
		مزبور می‌باید اخذ گردد. <br>
		۲ـ با توجه به اینکه در بند ۱۳ جدول تعرفه‌های مصوب خدمات قضائی برای اجراء 
		در سال ۱۳۹۳ هیچ گونه ملاک و معیاری برای تعیین نوع دعوا، ارائه نشده است 
		به نظر می‌رسد تعیین نوع دعوا به تشخیص دادگاه می‌باشد. به این امر در بند 
		۲۲ جدول یاد شده که تعرفه مشابهی مقرر گردیده، تصریح شده است. <br>
		۳ـ هزینه دادرسی در امور حسبی منحصر به ۹ مورد ذیل ماده ۳۷۵ اصلاحی 
		۱۷/۳/۱۳۴۵ قانون امور حسبی است که به استناد بند ۱۰ تبصره ۹۱ قانون بودجه 
		کل کشور مصوب ۲۶/۱۲/۱۳۶۱ به پانصد ریال (۵۰۰ ریال) افزایش یافته است این 
		مبلغ در طبقه بندی شماره ۱۴۰۱۰۱ بخش سوم قانون بودجه سال ۱۳۸۸ کل کشور مصوب 
		۲۶/۱۲/۱۳۸۷ به مبلغ پنجاه هزار ریال (۰۰۰/۵۰ ریال) برای اجراء در سال ۱۳۸۸ 
		افزایش یافته است اما در بند ۳۶ بخش تغییرات متفرقه اعمال شده در قانون 
		بودجه سال ۱۳۸۹ کل کشور و هم چنین در جدول پیوست تغییرات متـفرقه بخش ششـم 
		قانون بودجه سال ۱۳۹۳ کل کشور به عنوان درآمدهای خدمات قضائی مصوب 
		۶/۱۲/۱۳۹۲ که طی بخشنامه شماره۱۰۰/۱۹۵۳/۹۰۰۰ مورخ ۱۷/۱/۱۳۹۳ رئیس قوه 
		قضائیه هم ابلاغ شده است، اثری از افزایش هزینه دادرسی امور حسبی دیده 
		نمی‌شود از طرف دیگر اولاً امور حسبی متفاوت از امور ترافعی است و دعوا 
		تلقی نمی‌شود و حتی در مواد مختلف قانون امور حسبی از جمله ماده۱۳ آن 
		اصطلاح درخواست بکار رفته است نه دادخواست لذا مقایسه آن با دعاوی غیر مالی 
		صحیح نیست. ثانیاً طبق اصل ۵۱ قانون اساسی جمهوری اسلامی ایران هیچ نوع 
		مالیاتی وضع نمی‌شود مگر به موجب قانون. بنابراین به نظر می‌رسد هزینه 
		دادرسی امور حسبی تغییر نکرده و در حال حاضر می‌باید مطابق مقررات قبل عمل 
		شود. ضمناً شایان ذکر است که اگر توأم با امر حسبی، دعوای ترافعی مانند 
		اختلاف در مالکیت مطرح شود رسیدگی به دعوای ترافعی مستلزم پرداخت هزینه 
		دادرسی مربوط می‌باشد. <br>
		۴ـ در مقررات ماده ۳ قانون نحوه وصول برخی از درآمدهای دولت... مصوب۱۳۷۳ 
		برای اعتراض به قرارهای نهایی دادسرا هزینه‌ای پیش‌بینی نشده است و اعتراض 
		به قرارهای مذکور کماکان بدون پرداخت هزینه دادرسی صورت می‌گیرد، آنچه در 
		بند ۱۶ جدول تعرفه‌های مصوب خدمـات قضائی برای اجـراء در سال۱۳۹۳ آمـده، 
		مربوط به قرارهای قابل تجدیدنظر در دادگاه و دیوانعالی کشور است که شامل 
		قرار منع تعقیب و موقوفی تعقیب صادره از دادگاه عمومی جزائی است که قابل 
		تجدیدنظر در دادگاه تجدیدنظر استان می‌باشد و ارتباطی به قرارهای منع تعقیب 
		و موقوفی تعقیب صادره از دادسرا ندارد. <br>
		۱۷۲<br>
		شماره پرونده ۱۶۵۰ ـ ۱/۱۶۸ ـ ۹۲<br>
		سؤال <br>
		آیا درصورت فوت وثیقه­گذار قبل از ابلاغ احضاریه به متهم یا قبل از ابلاغ 
		اخطاریه به وی (وثیقه­گذار) قرار تأمین ملغی­الاثر و قرار قبولی وثیقه 
		منتفی و وثیقه تودیعی باید آزاد گردد یا اینکه وراث وثیقه­گذار تعهد به 
		حضور و معرفی محکوم­علیه داشته و باید وی را تسلیم نمایند یا خیر؟ <br>
		نظریه شماره ۶۹۸/۹۳/۷ ـ ۲۶/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		بنابر نظر فقهای امامیه با فوت کفیل در امور مدنی تعهد وی ساقط می‌شود، 
		زیرا تعهد ناشی از کفالت، قائم به شخص کفیل است وحاضر نمودن مکفول احتیاج 
		به اطلاعات لازم راجع به مکفول دارد و تعهد مزبور نیز حق مالی مستقیماً 
		برای مکفولٌ‌له ایجاد نمی‌کند تا با فوت کفیل، دین او به ارث برعهده ورثه 
		قرار گیرد. در فرض سؤال تعهد وثیقه‌گذار مبنی بر حاضر نمودن متهم نزد مرجع 
		قضائی، مشابه تعهد کفیل است. ولی همانطور که در صدر نظریه مشورتی ۷۱۸۴ مورخ 
		۳۰/۱/۱۳۸۲ این اداره کل بیان شده است تعهد وثیقه‌گذار مبنی بر معرفی متهم 
		به مرجع قضائی قائم به شخص اوست که متهم را می‌شناخته و اطلاعات لازم را از 
		وی داشته است و به ورثه وی منتقل نمی‌شود؛ به همین جهت ورثه را نمی‌توان به 
		معرفی متهم مکلف نمود. لذا چنانچه فوت وثیقه‌گذار قبل از اعمال ماده ۱۴۰ 
		قانون آئین دادرسی دادگاه‌های عمومی و انقلاب در امور کیفری مصوب ۱۳۷۸ و 
		ثبوت تخلف وی در زمان حیاتش واقع شده باشد، با توجه به اینکه ماهیت وثیقه 
		قضایی به شرحی که گفته شد، متفاوت از رهن مدنی بوده و مورد وثیقه، گرو بدهی 
		وثیقه‌گذار نبوده و تعهد وی نیز به حاضر نمودن متهم با فوت وی ساقط گردیده 
		(چون قائم به شخص وی بوده است) لذا وثیقه فک می‌شود. ضمناً از کلیه 
		نظریه‌های قبلی مغایر عدول شده است. <br>
		٭٭٭٭٭<br>
		۱۷۳<br>
		شماره پرونده ۳۴۶ ـ ۱/۲ ـ ۹۳<br>
		سؤال <br>
		احتراماً با عنایت به ابلاغ قانون بودجه سال ۱۳۹۳ وتصویب تغییراتی در 
		هزینه­های دادرسی و درآمد خدمات قضایی و مفاد 
		بخشنامه۱۰۰/۱۹۵۳/۹۰۰۰ـ۱۷/۱/۱۳۹۳ ریاست محترم قوه قضائیه مبنی بر اعمال 
		تعرفه­‌ها از آغاز سال ۱۳۹۳ و نظر به برخی ابهامات مستدعی است دستور 
		فرمائید درخصوص سؤالات ذیل نظر آن مرجع محترم را اعلام و نتیجه را جهت 
		ایجاد وحدت رویه قضایی امر به ابلاغ فرمایند. <br>
		۱ـ با توجه به مفاد بند۱۷ جدول و عدم ذکر هزینه برای گواهی­های صادره از 
		دفا‌تر مرجع قضایی با وصف ذکر آن در متن بند هفدهم ماده۳ قانون وصول مصوب 
		سال ۱۳۷۰ آیا گواهی­های صادره مذکور دارای هزینه است یا خیر در صورت دارای 
		هزینه بودن مبلغ هزینه چقدر است؟ <br>
		۲ـ با توجه به مفاد بند۳ جدول هزینه­های دادرسی اعلامی، هزینه 
		تجدیدنظرخواهی از دعاوی غیرمالی درمرجع تجدیدنظر چه مقدار خواهد بود. <br>
		نظریه شماره ۶۹۳/۹۳/۷ ـ ۲۶/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ اصل ۵۱ قانون اساسی جمهوری اسلامی ایران هیچ نوع مالیاتی وضع نمی‌شود 
		مگر به موجب قانون لذا با عنایت به اینکه در بند ۱۷ جدول تعرفه‌های مصوب 
		خدمات قضائی برای سال ۱۳۹۳ ذکری از گواهی صادره از دفا‌تر کلیه مراجع مذکور 
		به عمل نیامده است بنابراین در این مورد مبلغ ۰۰۰/۲ ریال تغییری نکرده است 
		و به قوت خود باقی است و شامل افزایش ۰۰۰/۵ ریال نمی‌شود. <br>
		۲ـ در بند ۱۳ جدول تعرفه‌های مصوب خدمات قضائی برای سال ۱۳۹۳، هزینه دادرسی 
		در دعاوی غیرمالی را در کلیه مراجع قضائی بسته به نوع دعوی از دویست هزار 
		ریال تا یک میلیون ریال تعیین نموده است بنابراین در فرض استعلام هزینه 
		تجدیدنظر خواهی از احکام و آرای غیرمالی به همین مبنا وصول خواهد شد.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		۱۷۴<br>
		شماره پرونده ۴۶۶ ـ ۱/۱۲۷ ـ ۹۳<br>
		سؤال <br>
		رئیس اداره دولتی که اداره متبوعش خوانده واقع شده است ادعای خواهان را 
		مورد پذیرش قرار داده است. آیا با اقرار رئیس اداره خوانده رأی صادره قطعی 
		است ویا اینکه چون اقرار به ضرر شخص حقیقی خودش نیست و به نمایندگی از 
		اداره دولتی است رأی صادره غیرقطعی و قابل تجدیدنظرخواهی می‌­باشد؟ <br>
		نظریه شماره ۶۸۵/۹۳/۷ ـ ۲۶/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اقرار به عنوان یکی از ادله اثبات دعوی در قانون آئین دادرسی مدنی پیش‌بینی 
		گردیده و به موجب ماده ۱۲۷۸ قانون مدنی در خصوص آثار اقرار در دعاوی حقوقی 
		آمده: اقرار هرکس فقط نسبت به خود آن شخص و قائم مقام قـانونی او نافذ است 
		و در حق دیـگری نافذ نـیست مگر در موردی که قانون آن‌ها را ملزم به اقرار 
		نموده باشد. بنابراین و با توجه به تعریف قانونی اقرار در ماده ۱۲۵۹ قانون 
		مدنی و متفاوت بودن شخصیت حقوقی اداره دولتی از شخصیت حقیقی رئیس اداره و 
		با لحاظ مواد ۳۲ و ۲۰۵ قانون آئین دادرسی دادگاههای عمومی و انقلاب در امور 
		مدنی مصوب ۱۳۷۹ که اقرار وکیل علیه موکل خود را در امور قاطع دعوی نپذیرفته 
		است، این نتیجه حاصل می‌گردد که «اقرار» موضوع تبصره ماده ۳۳۱ قانون 
		اخیرالذکر منصرف از اظهارات رئیس اداره دولتی (نماینده قانونی خوانده) دائر 
		بر پذیرش دعوی خواهان است. زیرا رئیس اداره دولتی در اینجا خوانده (یا قائم 
		مقام قانونی وی) محسوب نمی‌گردد و تنها نقش نماینده قانونی خوانده را ایفاء 
		می‌نماید بنابراین رأی صادره در فرض سؤال با رعایت سایر شرایط قانونی قابل 
		تجدیدنظرخواهی می‌باشد. <br>
		۱۷۵<br>
		شماره پرونده ۱۵۰ ـ ۲۱۱ ـ ۹۳<br>
		سؤال <br>
		در ماده۱۲۶ قانون مجازات جرایم نیروهای مسلح سوء استفاده از موقعیت شغلی را 
		برای نیروهای مسلح با شرایط مندرج در آن جرم تلقی و حداکثر تا دو سال حبس 
		برای آن مقرر داشته است اما جرم بودن عمل را منوط به «برای مقاصد غیرقانونی 
		استفاده نماید» کرده است و این قید از نظر مفهوم و مصداق دارای ابهام 
		می‌­باشد که تصمیم‌گیری را برای مرجع قضایی واقعاً دشوار می‌­نماید. <br>
		لذا مورد سؤال این است که منظور از جمله «برای مقاصد غیرقانونی استفاده 
		نماید» چیست؟ آیا منظور فقط موارد فعل یا ترک فعلی است که در قوانین جزایی 
		برای آن مجازات تعیین شده و هدف مرتکب نقض آن می‌­باشد ولو موفق به ارتکاب 
		آن نباشد یا اینکه شامل کلیه مقررات دستورالعمل‌ها و آیین­نامه‌ها اعم از 
		آنکه جزایی باشد یا نباشد، می‌شود؟ <br>
		نظریه شماره ۶۶۸/۹۳/۷ ـ ۲۵/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		منظور از عبارت «برای مقاصد غیرقانونی» در ماده ۱۲۶ قانون مجازات جرائم 
		نیروهای مسلح مصوب ۱۳۸۲ آن است که نظامی از لباس نظامی، کارت شناسایی 
		سازمانی، موقعیت نظامی و عنوان حرفه‌ای خود سوءاستفاده نماید و اموری که 
		خارج از وظیفه و مأموریت اوست، انجام دهد. و به طور مثال مأمور انتظامی 
		بلحاظ قرابتی که با شاکی دارد و بدون اینکه مأموریتی به او محول شده باشد 
		به در خانه مشتکی‌عنه مراجعه و وانمود کند که برگ جلب وی را در اختیار دارد 
		و وی را دستگیر و به کلانتری اعزام نماید. آنچه طبق این ماده مهم است، سوء 
		استفاده از لباس و موقعیت شغلی و کارت شناسایی سازمانی خود، جهت مقاصد 
		غیرقانونی است؛ اعم از اینکه اقدامات او مطابق قوانین جزایی جرم باشد یا 
		نباشد و مقررات انتهای ماده مرقوم مؤید این امر می‌باشد. <br>
		٭٭٭٭٭<br>
		۱۷۶<br>
		شماره پرونده ۴۱۵ ـ ۱۶/۹ ـ ۹۳<br>
		سؤال <br>
		رسیدگی به مقررات کیفری مندرج قانون حمایت خانواده مصوب ۱۳۹۱ در صلاحیت 
		دادگاه خانواده است آیا دادگاه رأساً به این امور رسیدگی می‌نماید یا با 
		کیفرخواست دادسرا؟ <br>
		نظریه شماره ۶۶۴/۹۳/۷ ـ ۲۵/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		جرائم کیفری مذکور در مواد ۴۹ به بعد قانون حمایت خانواده، وفق عمومات 
		مقررات آئین دادرسی دادگاههای عمومی و انقلاب در امور کیفری رسیدگی می‌شود 
		و دادگاههای حمایت خانواده موضوع قانون حمایت خانواده مصوب ۱/۱۲/۱۳۹۱ گر چه 
		هنوز تشکیل نشده‌اند، ولی پس از تشکیل نیز در حدود صلاحیت‌های مقرر قانونی 
		مذکور در ماده ۴‌‌ همان قانون، صلاحیت رسیدگی دارند. <br>
		٭٭٭٭٭<br>
		۱۷۷<br>
		شماره پرونده ۲۶۸ ـ ۹/۳ ـ ۹۳<br>
		سؤال <br>
		احتراماً نظر به اینکه ادارات کل تابعه وزارتخانه مربوط می‌باشند، چنانچه 
		با انقضاء مدت ۱۸ ماه از تاریخ صدورحکم قطعی، اقدام به اجرای حکم ننمایند، 
		آیا اجرای حکم از حساب وزارت متبوع، امکان پذیر می‌باشد؟ <br>
		نظریه شماره ۶۵۷/۹۳/۷ ـ ۲۴/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		باتوجه به تعریف وزارتخانه در ماده یک قانون مدیریت خدمات کشوری مـصوب ۱۳۸۶ 
		و اصلاحـات بعدی و بـاتوجه بـه ایـن که ادارات و اجزای دیگر یک وزارتخانه 
		دارای شخصیت حقوقی واحد می‌­باشند و وزیر مسؤول کلیه امور اداری، مالی، 
		استخدامی و تشکیلات و... وزارتخانه می‌­باشد، بنابراین، بنظر می‌­رسد بدهی 
		ادارات تابعه وزارتخانه، بدهی وزارتخانه محسوب و از حساب وزارت مزبور قابل 
		برداشت می‌باشد. <br>
		٭٭٭٭٭<br>
		۱۷۸<br>
		شماره پرونده ۱۶۵ ـ ۲۵۰ ـ ۹۳<br>
		سؤال <br>
		۱ـ درماده۱ قانون جرایم رایانه‌ای اشاره دارد به دسترسی غیر مجاز به 
		داده­‌ها. حال، منظور از دسترسی غیرمجاز چیست؟ و این دسترسی به صورت مجازی 
		را از طریق رهگذر سامانه­های رایانه­ای می‌باشد یا می‌تواند از طریق فیزیکی 
		و اسنادی نیز صورت پذیرد توضیحاً اینکه برخی از همکاران معتقدند که دسترسی 
		غیرمجاز با توجه به فصل یکم قانون جرایم رایانه‌ای تحت عنوان جرایم علیه 
		محرمانگی و داده‌ها و سیستم‌های رایانه‌ای و مخابراتی تنها از طریق دانش 
		فنی و نرم افزاری و از طریق کنش روی داده­‌ها در محیط مجازی می‌باشد. <br>
		۲ـ اگر فـردی از طریق فیزیـکی رمز ورودی به ایمیل شخصی را بدست آورد با 
		فریب یا سوء استفاده از اعتماد صاحب ایمیل آیا مشمول ماده۱ قانون جرایم 
		رایانه‌ای می‌شود؟ <br>
		نظریه شماره ۶۵۶/۹۳/۷ ـ ۲۴/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ با توجه به اطلاق ماده یک قانون جرائم رایانه‌ای، صرف دسترسی غیرمجاز به 
		داده‌ها یا سامانه‌های رایانه‌ای یا مخابراتی که به وسیله تدابیر امنیتی 
		حفاظت شده باشد مشمول مقررات ماده مذکور می‌باشد و طریق دسترسی اعم از 
		مستقیم (فیزیکی) یا با واسطه (از طریق شبکه) تأثیری در قضیه ندارد. <br>
		۲ـ در فرض سؤال صرف به دست آوردن رمز ورودی به ایمیل اشخاص جرم نیست ولی 
		چنانچه از طریق رمزی که به دست آورده، به طور غیر مجاز به داده یا سامانه 
		دسترسی پیدا کند، می‌تواند از مصادیق جرم موضوع ماده یک قانون جرائم 
		رایانه‌ای باشد. به هر حال تشخیص مصداق با قاضی رسیدگی‌کننده است. <br>
		٭٭٭٭٭<br>
		۱۷۹<br>
		شماره پرونده ۱۵۷۳ ـ ۹۳ ـ ۹۲<br>
		سؤال <br>
		۱ـ با توجه به مفاد ماده ۲۹ قانون اعسار که بیان داشته اگر پس از صدور حکم 
		اعسار معلوم شود که مدعی اعسار بر خلاف واقع خود را معسر قلمداد کرده است 
		به حبس تادیبی از یک ماه تا شش ماه محکوم خواهد شد بیان فرمایید شخصی که 
		مدعی این امر است که مدعی اعسار بر خلاف واقع خود را معسر قلمداد نموده 
		است، چه دادخواستی باید تقدیم نماید؟ چون تا زمانی که حکم قطعی اعسار که 
		توسط دادگاه تجدیدنظر قطعیت یافته است، نقض نگردد نمی‌­توان از نظر کیفری 
		نامبرده را تحت تعقیب قرارداد، آیا باید دادخواست جدید تقدیم نماید با چه 
		عنوانی و چه خواسته­ای؟ یا اینکه دادخواست اعاده دادرسی تقدیم نماید و نسبت 
		به حکم اعسار سابق تقاضای اعاده دادرسی نماید؟ <br>
		۲ـ درپرونده­ای حکم به اعسار محکوم­علیه به نحوه اقساط صادر شده است. 
		محکوم­له با ارائه مدارکی اعلام داشته محکوم­علیه در قرعه­کشی بانک مبلغی 
		را برنده شده و وصول نموده است و از حالت اعسار خارج شده است و تقاضای 
		تجویز اعمال ماده ۲ قانون نحوه اجرای محکومیتهای مالی و جلب محکوم­علیه را 
		نموده است. بیان فرمایید مدعی رفع عسرت محکوم­له چه دادخواستی باید تقدیم 
		نماید که مسموع باشد تحت عنوان چه خواسته­ای؟ آیا با توجه به ماده ۳۱ قانون 
		اعسار و مواد ۲۶۱و ۲۶۳ قانون مدنی مصر و ماده ۷۲ قانون مدنی عراق و ماده 
		۲۶۱ قانون مدنی سوریه صدور حکم به زوال اعسار محکوم­علیه صحیح است یا باید 
		تقاضای تعدیل اقساط را مطرح نماید؟ آیا مستلزم تقدیم دادخواست و رسیدگی و 
		صدور حکم می‌باشد یا خیر؟ <br>
		نظریه شماره ۶۴۴/۹۳/۷ ـ ۲۴/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ چنانچه معلوم شود که مدعی اعسار در زمان طرح دعوای اعسار در واقع معسر 
		نبوده و برخلاف واقع خود را معسر قلمداد نموده است، موضوع مشمول ماده ۲۹ 
		قانون اعسار بوده و محکومٌ‌له می‌تواند مبادرت به طرح شکایت کیفری نماید. و 
		در صورتی که پس از صدور حکم اعسار، معلوم شود که از مدعی اعسار رفع عسرت 
		شده ولی کماکان از حکم اعسار استفاده کرده، در این صورت موضوع مشمول ماده 
		۳۱‌‌ همان قانون می‌شود و محکوم‌ٌ‌له می‌تواند شکایت کیفری را مطرح کند.
		<br>
		لذا با توجه به مراتب فوق، اثبات رفع اعسار از طریق طرح دعوای حقوقی 
		موضوعاً منتفی است. اضافه می‌شود که وجود حکم قطعی اعسار از محکوم به مانع 
		توقیف اموال شناسائی شده محکومٌ‌علیه برای اجرای حکم نمی‌باشد. <br>
		۲ـ درفرضی که محکومٌ‌له مدعی رفع عسرت از محکوم‌ٌعلیه است، ولی نمی‌تواند 
		مالی معرفی کند، مادامی که در دادگاه صلاحیت‌دار اثبات رفع عسرت از 
		محکومٌ‌له حکم اعسار از پرداخت محکومٌ‌به، نگردیده است، اعمال ماده ۲ قانون 
		نحوه اجرای محکومیت‌های مالی مصوب ۱۳۷۷ توسط دادگاه مجری حکم به درخواست 
		محکومٌ‌له ممکن نیست و محکومٌ‌له می‌تواند با طرح شکایت کیفری برابر ماده 
		۳۱ قانون اعسار مصوب ۱۳۱۳ اقدام نماید یا مبادرت به طرح دعوی اثبات رفع 
		عسرت از محکوم‌له حکم اعسار از محکوم به نماید. <br>
		٭٭٭٭٭<br>
		۱۸۰<br>
		شماره پرونده ۳۶۵ ـ ۱/۳ ـ ۹۳<br>
		سؤال <br>
		در اجرای احکام مدنی دیده می‌­شود که حکم اجراء شده ولی به علت عدم دسترسی 
		به محکوم­علیه نیم عشر قابل وصول نیست و سالهای سال گذشته است. براساس ملاک 
		ماده۱۶۸ قانون اجرای احکام مدنی آیا می‌توان گفت پس از انقضاء ۵ سال پس از 
		سال تاریخ اجرائیه چنانچه نیم عشر وصول نشده و وصل آن مستلزم تحمل هزینه 
		است، پرونده بایگانی می‌­شود؟ آیا اعمال مرور زمان برای طولانی شدن وصول 
		نیم عشر ممکن است یاخیر؟ <br>
		نظریه شماره ۶۱۲/۹۳/۷ ـ ۱۹/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		در مقررات قانون اجرای احکام مدنی، راهکاری برای مختومه کردن پرونده‌های 
		اجرائی که به لحاظ عدم امکان وصول حق‌الاجرای موضوع ماده ۱۵۸ قانون یاد شده 
		(نیم عشر اجرائی) مفتوح مانده، بدون اخذ حق‌الاجراء پیش بینی نشده است و با 
		عنایت به مواد ۱۵۸ تا ۱۶۱‌‌ همان قانون، حق الاجراء در هر حال باید از 
		محکومٌ‌علیه وصول شود و هزینه داشتن وصول آن، جواز عدم مطالبه و وصول آن 
		تلقی نمی‌شود. <br>
		٭٭٭٭٭<br>
		۱۸۱<br>
		شماره پرونده ۳۷۶ ـ ۱/۲ ـ ۹۳<br>
		سؤال <br>
		به موجب قانون آئین دادرسی مدنی پرداخت هزینه دادرسی برای کلیه خواهان‌ها 
		اعم از اشخاص حقوقی دولتی یا غیردولتی و اشخاص حقیقی تکلیف و مقرر گردیده 
		است و ماده ۵۲۹ از قانون آئین دادرسی مدنی کلیه قوانین مغایر مقدم­التصویب 
		اعم از عام وخاص را ملغی کرده است و بر این مبنا تبصره ذیل ماده۹ قانون 
		تشکیلات و اختیارات سازمان حج و اوقاف و امورخیریه مصوب۲/۱۰/۱۳۶۳که اداره 
		اوقاف را از پرداخت هزینه دادرسی معاف کرده ملغی گردیده است و با وجود این 
		در بعد از تصویب قانون آئین دادرسی مدنی راجع به بقاع متبرکه حضرت 
		عبدالعظیم (ع) و حضرت معصومه (علی‌ها السلام) و موقوفات آن‌ها در تبصره ذیل 
		ماده۹ قانون تشکیلات و اختیارات سازمان حج و اوقاف و امورخیریه از مجلس 
		شورای اسلامی استفسار گردیده و مجلس شورای اسلامی به تاریخ۱۳/۶/۱۳۷۹ بعد از 
		تصویب قانون آئین دادرسی مدنی به موجب ماده واحده در مقام استفسار تصویب 
		نموده بقاع مذکور مشمول برخورداری از معافیت از پرداخت هزینه­های دادرسی 
		تبصره ذیل ماده ۹ قانون تشکیلات و اختیارات سازمان حج و اوقاف و امور خیریه 
		مصوب ۲/۱۰/۱۳۶۳ است. حال، با این اوصاف آیا می‌توان گفت مجلس شورای اسلامی 
		در بعد از تصویب قانون آئین دادرسی مدنی مجدداً قانون منسوخ قبلی ذیل ماده۹ 
		قانون یاد شده را احیاء کرده است و یا اینکه با منسوخ شدن تبصره ذیل ماده۹ 
		قانون یاد شده موضوع استفساریه هم منتفی می‌­باشد و یا اینکه آنچه به موجب 
		استفساریه مورد پذیرش قرار گرفته‌‌ همان بقاع متبرکه حضرت عبدالعظیم (ع) 
		وحضرت معصومه (علی‌ها السلام) و موقوفات آنهاست که این قسمت احیاءشده وقابل 
		تسری به سایر موارد در تبصره ذیل ماده۹ قانون یاد شده که قبلاً منسوخ 
		گردیده نمی‌ باشد؟ <br>
		نظریه شماره ۶۱۱/۹۳/۷ ـ ۱۹/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به اینکه تبصره ماده۹ قانون تشکیلات و اختیارات سازمان حج و اوقاف 
		و امور خیریه قانون خاص می‌باشد، با تصویب مقررات قانون آیین دادرسی 
		دادگاههای عمومی و انقلاب در امور مدنی ۱۳۷۹ که قانون عام است، نسخ نشده و 
		به قوت خود باقی است و قانون استفساریه راجع به بقعه متبرکه حضرت رضا (ع) و 
		حضرت معصومه (س) نیز مؤید این معنا است. لذا سازمان حج و اوقاف و امور 
		خیریه نیز تنها در موارد مذکور در قانون فوق­الذکر از پرداخت هزینه دادرسی 
		معاف است. <br>
		٭٭٭٭٭<br>
		۱۸۲<br>
		شماره پرونده ۲۸۵ ـ ۱/۱۸۶ ـ ۹۳<br>
		سؤال <br>
		آیا اطـلاق ماده ۴۱۸ قانون مجازات اسلامی مصوب ۱۳۹۲ شامل قصاص عضو نیز 
		می‌­باشد. <br>
		نظریه شماره ۵۷۹/۹۳/۷ ـ ۱۳/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		شرایط قصاص عضو از شرایط قصاص نفس تبعیت می‌کند و اطلاق ماده ۴۱۷ در ذیل 
		فصل مواد عمومی مربوط به قصاص و ماده ۴۱۹ قانون مجازات اسلامی ۱۳۹۲ نیز 
		دلالت بر این امر دارد. بنابراین استیذان از ریاست محترم قوه قضائیه برای 
		اجرای قصاص عضو لازم است. <br>
		٭٭٭٭٭<br>
		۱۸۳<br>
		شماره پرونده ۳۲۴ ـ ۵۱ ـ ۹۳<br>
		سؤال <br>
		با توجه به قانون قاچاق کالا و ارز رسیدگی به جرایم قاچاق کالاهای ممنوعه 
		درصلاحیت دادگاه انقلاب است یا تعزیرات حکومتی؟ آیا شوکر افشانه مواد 
		محترقه در زمره کالای ممنوع است یا نه. <br>
		نظریه شماره ۵۶۳/۹۳/۷ ـ ۱۲/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ با توجه به تصریح ماده ۴۴ قانون مبارزه با قاچاق کالا و ارز مصوب 
		۳/۱۰/۱۳۹۲ رسیدگی به جرایم قاچاق کالای ممنوعه در صلاحیت دادگاه انقلاب 
		است. <br>
		۲ـ اشیای مذکور در استعلام (شوکر، افشانه و مواد محترقه) از شمول ماده ۲۲ 
		قانون فوق‌الذکر خارج بوده و مشمول قانون مربوط (قانون مجازات قاچاق اسلحه 
		و مهمات و دارندگان سلاح و مهمات غیر مجاز مصوب شهریور ماه ۱۳۹۰) می‌باشد.</font></p>
		<p dir="rtl" align="justify"><font face="Times New Roman" size="5">
		شماره۱۰۳۰/۹۳/۷ ۳۱/۴/۱۳۹۳<br>
		<br>
		۱۸۴<br>
		شماره پرونده ۱۵۱۲ ـ ۷۶ ـ ۹۲<br>
		سؤال <br>
		۱ـ در پرونده­ای خواهان امور معوقه مربوط به سال ۱۳۸۹ و پس از آن 
		اجرت‌المثل ایام تصرف از ابتدای سال ۱۳۹۰ تا تاریخ تخلیه را درخواست نموده 
		است که موضوع به کار‌شناسی ارجاع گردیده و کار‌شناس بر اساس قیمت‌های سال 
		۱۳۹۰و ۱۳۹۱ و ۱۳۹۲ قیمت املاک در آن زمان هرسال را جداگانه اجرت‌المثل را 
		تعیین نموده و اجرت‌المثل سال ۱۳۹۰ از سال ۱۳۹۱ کمتر و اجرت‌المثل ۱۳۹۱ از 
		سال ۱۳۹۲ کمتر می‌باشد. بیان فرمایید با توجه به مفاد ماده۳۱۱ قانون مدنی و 
		قاعده الغاصب یوخذ باشق الاحوال آیا باید اجرت‌المثل سال ۱۳۹۲ که بیشترین 
		مبلغ اجرت‌المثل در طول مدت تصرف می‌باشد برای کل زمان تصرف مدنظر و ملاک 
		قرار گیرد یا اینکه اجرت‌المثل هرسال بر اساس قیمت‌های‌‌ همان سال تعیین 
		گردد؟ <br>
		۲ـ در پرونده‌ای خواهان اجرت‌المثل ایام تصرف را از خوانده مطالبه نموده 
		است با این توضیح که خوانده سارق یک دستگاه خودروی پژو ۲۰۶ بوده است که پس 
		از سرقت دو ماه در تصرف داشته و پس از آن در یک حادثه تصادف که در تعقیب و 
		گریز مأمورین بوده است، خودرو دچار حادثه تصادف شده و در حریق می‌سوزد و 
		تلف می‌گردد. تاریخ وقوع سرقت و تلف خودرو سال ۱۳۸۹ می‌باشد و همانگونه که 
		مستحضرید قیمت خودرو‌ها از سال ۱۳۸۹ تا سال ۱۳۹۲ به بیش از دو برابر افزایش 
		یافته است. بیان فرمایید آیا خوانده باید اجرت‌المثل خودرو و قیمت آن را بر 
		اساس سال ۱۳۸۹ بپردازد یا بر اساس قیمت سال و تاریخ کار‌شناسی یا تاریخ 
		پرداخت ملاک است یعنی بر اساس قیمت تاریخ پرداخت باید بپردازد؟ <br>
		نظریه شماره ۵۵۱/۹۳/۷ ـ ۱۱/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ در صورتی که وصول اجرت‌المثل ایام تصرف مطرح و موضوع خواسته خواهان 
		باشد، دادگاه برای تعیین میزان آن، نظریه کار‌شناس یا کار‌شناسان را جلب 
		می‌کند و کار‌شناسان نیز میزان اجرت­المثل را برای هر سال از ایام تصرف 
		خوانده با توجه به افزایش سالانه تعیین و اعلام می‌کنند که مجموع آن‌ها 
		مورد حکم قرار خواهد گرفت. توضیح اینکه قاعده الغاصب یوخذ باشق الاحوال 
		منصرف از فرض سؤال است و ناظر به مواردی از این قبیل است که اگر غاصب در 
		طول مدت تصرف استفاده هم نکرده باشد، باید اجرت‌المثل را پرداخت نماید. <br>
		۲ـ مسئولیت غاصب نسبت به رد عین مطلق است و لذا با فرض تلف عین با توجه به 
		ماده۳۱۱ قانون مدنی می‌باید مثل یا قیمت آن را به مالک بدهد و مطابق 
		ماده۳۱۲‌‌ همان قانون هر‌گاه مال مغصوب از بین رفته باشد و مثل آن پیدا 
		نشود، غاصب باید قیمت حین الادا را پرداخت کند و تعیین قیمت در مورد اخیر 
		امری فنی بوده که محتاج جلب نظر کار‌شناس است و دادگاه قیمت را درصورت عدم 
		تراضی طرفین تعیین می‌کند. در خصوص اجرت‌المثل نیز دادگاه با جلب نظر 
		کار‌شناس بر اساس قیمت زمان تصرف تا زمان تلف مال مبلغ آن را تعیین 
		می‌نماید. <br>
		٭٭٭٭٭<br>
		۱۸۵<br>
		شماره پرونده ۳۱۰ ـ ۳/۴۸ ـ ۹۳<br>
		سؤال <br>
		آیا محاکم قضایی ترکیه نیابت صادره ازمحاکم ایران را اجرا خواهند نمود 
		یاخیر؟ <br>
		نظریه شماره ۵۴۰/۹۳/۷ ـ ۱۰/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به وجود موافقت نامه همکاری حقوقی در امور مدنی و کیفری بین دو 
		کشور ایران و ترکیه مصوب ۱۳۸۹ در بخش ۴ موافقت‌نامه مذکور شناسایی و اجرای 
		تصمیمات در امور مدنی و بازرگانی بین دو کشور پذیرفته شده لذا امکان اعطای 
		نیابت قضایی و شناسایی و اجرای تصمیمات در امور مدنی و بازرگانی بین طرفین 
		قرارداد وجود دارد. <br>
		٭٭٭٭٭<br>
		۱۸۶<br>
		شماره پرونده ۲۱۲ ـ ۱/۱۸۶ ـ ۹۳<br>
		سؤال <br>
		چنانچه درقانون سال۱۳۹۲ تغییراتی در نوع میزان و ارش یا دیه برخی از اعضاء 
		منافع صورت گرفته و زمان وقوع حادثه نیز زمان حاکمیت قانون۷۰ و تعیین قبل 
		از ۲۰/۳/۱۳۹۲ و زمان مهیا شدن پرونده در زمان حاکمیت قانون فعلی فرضاً سال 
		۱۳۹۳ باشد، قانون حاکم بر قضیه کدام قانون خواهد بود؟ <br>
		نظریه شماره ۵۲۰/۹۳/۷ ـ ۷/۳/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		آنچه در ماده۱۰ قانون مجازات اسلامی۱۳۹۲ راجع به عطف‌به‌ماسبق‌نشدن قوانین 
		جزایی آمده ناظر به مقررات و نظامات دولتی «تعزیرات به استثنای تعزیرات 
		منصوص شرعی و اقدام تأمینی و تربیتی» است و شامل مقررات مربوط به قصاص و 
		دیات نمی‌شود و فرض بر این است که مقنن به موجب قانون مجازات اسلامی ۱۳۹۲ 
		مقررات شرعی مربوط به دیات یا قصاص را با لحاظ جزئیات امر و نکاتی که در 
		قانون سابق، مسکوت بوده تصویب نموده است.</font></p>
		<p dir="rtl" align="justify"><font face="Times New Roman" size="5"><br>
		۱۸۷<br>
		شماره پرونده ۱۷۸۷ ـ ۱/۱۲۷ ـ ۹۲<br>
		سؤال <br>
		با احترام مستنبط از مبحث چهارم از فصل یازدهم آیین دادرسی دادگاههای عمومی 
		و انقلاب در امور مدنی مبحث واخواهی بین دادگاههای بدوی و محاکم تجدیدنظر 
		در خصوص اینکه اگر در مهلت واخواهی، واخواه بدون اشاره به واخواهی واسقاط 
		آن و با استفاده از عنوان تجدیدنظرخواهی و پرداخت هزینه دادرسی دادخواست 
		خود را خطاب به دادگاههای تجدیدنظر تحریر و از ناحیه دادگاههای تجدیدنظر به 
		واسطه اینکه مهلت واخواهی منقضی نشـده و حق واخواهی همچنان به قوت خود باقی 
		است و اشاره­ای به اسقاط واخواهی نشده، پرونده را جهت رسیدگی به واخواهی به 
		محاکم بدوی اعاده نمایند، تکلیف چیست؟ با توجه به اختلاف نظر پیش آمده 
		تقاضا دارد در این خصوص نظریه مشورتی ارائه فرمایید. <br>
		نظریه شماره ۱۰۲۳/۹۳/۷ ـ ۳۱/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		تقدیم دادخواست تجدیدنظرخواهی در مهلت واخواهی به معنای انصراف از واخواهی 
		است، مگر آنکه خلاف آن احراز شود. بنابراین در فرض سؤال بلافاصله پس از 
		تقـدیم دادخواست تجدیدنظرخواهی، نسبت به تبادل لوایح و ارسال آن به دادگاه 
		تجدیدنظر اقدام می‌شود. اگر دادگاه تجدیدنظر، دادخواست تقدیمی را واخواهی 
		احراز نماید، برابر نظر آن مرجع، دادگاه بدوی باید نسبت به واخواهی رسیدگی 
		کند. <br>
		٭٭٭٭٭<br>
		۱۸۸<br>
		شماره پرونده ۶۷۶ ـ ۲۲۴ ـ ۹۳<br>
		سؤال <br>
		در بزه نشر اکاذیب اگر فردی به صورت شفاهی اکاذیبی را به قصد اضرار به 
		غیریا تشویش اذهان عمومی مطرح نماید آیا جرم می‌­باشد یاخیر؟ آیا کتابت در 
		نشر اکاذیب شرط است یاخیر؟ <br>
		نظریه شماره ۹۷۴/۹۳/۷ ـ ۲۵/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		بزه نشر اکاذیب از جرایم مقید به وسیله بوده که وسیله مزبور از حیث نوع 
		«مکتوب» و از حیث مصداق غیرمحصور است و تمامی وسایل ذکر شده در ماده ۶۹۸ و 
		از جمله «عرایض»، مکتوب هستند و لذا ماده مزبور منصرف از بیان شفاهی است. 
		به هر صورت اقتضای تفسیر مضیّق قوانین جزائی نیز انحصاراً ارتکاب بزه‌های 
		معنونه در قالب کتابت است. <br>
		٭٭٭٭٭<br>
		۱۸۹<br>
		شماره پرونده ۶۱۶ ـ ۱/۱۶۸ ـ ۹۳<br>
		سؤال <br>
		آیا در اجرای بند ث ماده ۴۵ قانون آیین دادرسی کیفری جدید فقط بزه دیده 
		می‌تواند ورود مأموران را درخواست کند یا افراد دیگر ساکن در آن محل مثل 
		همسایه­‌ها در یک ساختمان آپارتمانی چنین اختیاری دارند؟ <br>
		نظریه شماره ۹۶۳/۹۳/۷ ـ ۲۳/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		منظور از شخص ساکن، در بند ث ماده ۴۵ قانون آیین دادرسی کیفری مصوب ۱۳۹۲ 
		کلیه افرادی است که در محل مورد نظردر ماده (منزل یا محل سکنای افراد) به 
		صورت دائم یا موقت سکونت دارند؛ اعم از اینکه بزه دیده واقع شده باشند یا 
		خیر. اما افرادی نظیر همسایگان در مجتمع‌های آپارتمانی و نظائر آن را شامل 
		نمی‌گردد و فرض قضیه در اینجا تنها شامل آن قسمتی از آپارتمان می‌گردد که 
		اختصاص به سکونت افراد ذی‌ربط دارد. اما بدیهی است که چنانچه جرم در مشاعات 
		اماکن مسکونی نظیر پارکینگ، حیاط و مانند آن رخ دهد، کلیه افرادی که در این 
		اماکن به اعتبار سکونت در قسمت اختصاصی سهیم می‌باشند، ساکن شناخته شده و 
		مشمول شخص ساکن مذکور در بند ث ماده ۴۵ قانون یادشده می‌باشند. <br>
		٭٭٭٭٭<br>
		۱۹۰<br>
		شماره پرونده ۳۹۷ ـ ۱/۱۸۶ ـ ۹۳<br>
		سؤال <br>
		با عنایت به ماده۲۵ قانون مجازات اسلامی مصوب۱۳۹۲ وتبصره۱ آنکه مقرر 
		می‌دارد: درغیر موارد فوق مراتب محکومیت در پیشینه کیفری محکوم درج می‌شود 
		لکن در گواهی­های صادره از مراجع ذی­ربط منعکس نمی‌­گردد مگر به درخواست 
		مراجع قضایی برای تعیین یا بازنگری در مجازات، خواهشمند است بفرمائید 
		چنانچه شخصی دارای یکی از محکومیت­های بندهای سه گانه ماده ۲۵ باشد و پس از 
		اجرای حکم یا شمول مرور زمان، مدت زمان محرومیت از حقوق اجتماعی مقرر در 
		بندهای مزبور نیز سپری گردد و نیز چنانچه شخصی مشمول تبصره ۱ ماده مزبور 
		گردد، سپس سوابق کیفری آن‌ها از دادگستری استعلام شود، آیا مرجع قضایی در 
		گواهی­های صادره مجاز به ذکر عبارت «فاقد سابقه کیفری می‌­باشد» هست یا 
		اینکه لزوماً عبارت باید طوری تنظیم گردد که اشاره­ای به سابقه کیفری 
		غیرمؤثر محکوم­علیه داشته باشد؟ <br>
		نظریه شماره ۹۶۱/۹۳/۷ ـ ۲۳/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ با توجه به اینکه صرفاً، محکومیت قطعی در جرایم عمومی طبق ماده ۲۵ قانون 
		مجازات اسلامی ۱۳۹۲ محکومٌ‌علیه را در مدت‌های مقرر در ذیل این ماده، از 
		حقوق اجتماعی محروم می‌نماید و با انقضای این مواعد،‌‌ همان طور که در 
		تبصره ۲ ماده ۲۶ قانون مذکور تصریح شده، شخص اعاده حیثیت حاصل می‌نماید و 
		آثار تبعی محکومیت وی نیز زائل می‌گردد لذا صدور گواهی عدم سوءپیشینه 
		بلامانع بوده و لزومی به درج محکومیت در گواهی صادره نیست. <br>
		۲ـ محکومین موضوع تبصره ۱ ماده ۲۵ قانون مجازات اسلامی ۱۳۹۲ فاقد سابقه 
		محکومیت مؤثر محسوب می‌شوند و محکومیت آنان در گواهی‌های صادره درج نمی‌شود 
		مگر آنکه استعلام‌کننده مرجع قضایی باشد که در این صورت محکومیت غیرمؤثر 
		آنان نیز به مرجع مذکور منعکس می‌شود. <br>
		٭٭٭٭٭<br>
		۱۹۱<br>
		شماره پرونده ۴۶۱ ـ ۹۸ ـ ۹۳<br>
		سؤال <br>
		به موجب ماده ۸۸ قانون مدیریت خدمات کشوری مصوب۱۳۸۶ دستگاههای اجرایی 
		مکلفند به تقاضای کارمندان خود برای دفاع از آنان در برابر شاکیان در انجام 
		وظایف و مسئولیت­های قانونی آن‌ها با استفاده از کار‌شناس حقوقی خود و یا 
		گرفتن وکیل، حمایت قضایی به عمل آورند. در صورتی که گاهی مشاهده می‌­گردد 
		پس از اتمام مسئولیت مدیران درحوزه کاری گذشته خود پاسخگوی دستگاههای 
		نظارتی و یا محاکم قضایی قرار می‌­گیرند استدعا دارد بررسی و اظهارنظر 
		فرمایند: <br>
		۱ـ آیا می‌توان در حالت اشتغال و پس از بازنشستگی نیز از مسئولین و مدیران 
		مربوط حمایت قضایی به عمل آورد و از محل بودجه جاری و یا طرح‌های عمرانی 
		نسبت به پرداخت حق­الوکاله اقدام نمود؟ <br>
		۲ـ آیا انتخاب وکیل برای دفاع از موارد اتهامی کارکنان یا مدیران در 
		دستگاههای نظارتی از قبیل دیوان محاسبات سازمان بازرسی کل کشور یا 
		سایرمراجع قانونی امکان‌پذیر می‌­باشد یاخیر؟ <br>
		نظریه شماره ۹۴۳/۹۳/۷ ـ ۲۲/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ به نظر می‌رسد درصورتی که شکایت از کارمندان دستگاههای اجرائی، مربوط به 
		وظایف و مسئولیت‌های قانونی در زمان اشتغال آن‌ها در دستگاه اجرائی باشد، 
		ولو اینکه بازنشسته یا درحالت اشتغال باشند، مورد حمایت قضائی قرارخواهند 
		گرفت و ماده واحده قانون حمایت قضائی از کارکنان دولت و پرسنل نیروهای مسلح 
		مصوب ۱۳۷۶ نیز مؤید این نظریه است. ضمناً هزینه‌های مربوط باید از محل 
		منابع قانونی که برای این امر در نظر گرفته شده است، تأمین گردد. <br>
		۲ـ مستفاد از کلمات و عبارات به کار رفته در ماده ۸۸ قانون مدیریت خدمات 
		کشوری مصوب ۱۳۸۶ نظیر «دربرابر شاکیان»، «مورد حمایت قضائی»، «تقاضای 
		کارمندان»، «برای دفاع ازانجام وظایف آن‌ها» و «گرفتن وکیل» اینست که منظور 
		مقنن در این ماده لزوم دفاع از کارمندانی است که به جهت انجام وظایف قانونی 
		و مسئولیت‌های محوله مورد تعقیب کیفری و یا هدف دعوای حقوقی به واسطه 
		شکایات اشخاص ذینفع در مراجع قضاوتی (قضائی و شبه قضائی) قرار گرفته‌اند و 
		دستگاه متبوع آن‌ها به منظور تضمین رعایت حقوق کارکنان از حیث ضرورت دفاع 
		از حقوق شغلی آن‌ها و ایجاد امنیت قضائی کارکنان می‌باید با معرفی کار‌شناس 
		حقوقی یا اخذ وکیل (که باید با تقاضا و تمایل کارمند باشد) اقدام حمایتی 
		لازم را معمول دارد. بنابراین، ماده قانونی مارالذکر منصرف از مراجع نظارتی 
		و یا سایر مراجع قانونی است که به امر رسیدگی در دعاوی نمی‌پردازند و 
		اساساً دعاوی با ماهیت حقوقی و قضائی در آن مراجع قابلیت طرح و اقامه 
		ندارد. <br>
		٭٭٭٭٭<br>
		۱۹۲<br>
		شماره پرونده ۵۶۸ ـ ۱/۱۶۸ ـ ۹۳<br>
		سؤال <br>
		احتراماً نظربه اینکه وفق ماده۱۱قانون مبارزه با پولشوئی مقررگردیده است تا 
		شعبی از دادگاههای عمومی درتهران و درصورت نیاز در مراکز استان‌ها به امر 
		رسیدگی به جرم پولشوئی و جرائم مرتبط اختصاص یابد چنانچه در مراکز استان‌ها 
		شعبی برای این امر اختصاص داده نشده باشد، ارشاد فرمایند آیا این امر 
		می‌تواند برخلاف اصول صلاحیت که جزء قواعد شکلی و آمره می‌­باشد ایجاد 
		صلاحیت برای دادسرا ودادگاههای کیفری تهران نماید یا خیر؟ <br>
		نظریه شماره ۹۴۲/۹۳/۷ ـ ۲۲/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		ماده ۱۱ قانون مبارزه با پولشوئی مصوب ۱۳۸۶ نافی صلاحیت دادگاههای جزائی 
		محل وقوع جرم در رسیدگی به جرم پولشوئی نیسـت، بلکه ناظر به تشـکیل شعب 
		تخصصی دادگاه برای رسیدگی به جرائم موضوع قانون مذکور می‌باشد. بنابراین با 
		توجه به اصل صلاحیت دادگاه محل وقوع جرم (ماده ۵۱ قانون آئین دادرسی کیفری 
		مصوب ۱۳۷۸ و مواد۲ و۱۳ قانون تشکیل دادگاههای عمومی و انقلاب مصـوب۱۳۷۳ با 
		اصلاحات بعدی) دادسرا و دادگاهی که جرم مذکور در حوزه آن واقع شده، صالح به 
		رسیدگی می‌باشد و ذکر عبارت «اخـتصاصی بودن شعب مانع از رسیدگی به سایر 
		جرائم نمی‌باشد» در قسمت اخیر ماده۱۱ قانون یادشده نیز دلالت بر عدم نفی 
		صلاحیت‌های ذاتی و محلی دارد. <br>
		٭٭٭٭٭<br>
		۱۹۳<br>
		شماره پرونده ۶۰۹ ـ ۷/۱ ـ ۹۳<br>
		سؤال <br>
		احتراماً با نظر به مواد۱۰و۱۱ قانون تشکیلات آئین دادرسی دیوان عدالت اداری 
		مصوب۱۳۹۰ و رأی شماره ۱۹۹هیأت عمومی دیوان عدالت اداری که حسب آن مرجع 
		رسیدگی به شکایات اشخاص به طرفیت واحدهای دولتی و شهرداری‌ها در زمینه تملک 
		اراضی و ابنیه واقع در طرح­های دولتی و شهرداری‌ها و همچنین صدور رأی بر 
		اساس استحقاق یا عدم استحقاق مالکین اراضی مزبور به دریافت معوض یا بهای آن 
		را دیوان عدالت اداری دانسته است <br>
		۱ـ آیا درتمام مواردی که واحدهای دولتی و شهرداری‌ها با مجوز و انجام 
		تشریفات قانونی یا بدون آن اقدام به تصرف اراضی و املاک مردم برای اجرای 
		طرح جاده فضای سبز، تصفیه‌خانه آب و فاضلاب ایستگاه برق و.... نموده­اند و 
		مالک نظربه مطالبه قیمت اراضی یا معوض آن داشته باشد ابتدا باید به دیوان 
		عدالت اداری مراجعه کند؟ <br>
		۲ـ آیا دادگـاه بدون مراجعه قبلی خواهان به دیوان عدالت اداری مجاز به ورود 
		به موضوع و احراز یا عدم احراز استحقاق و صدورحکم به پرداخت قیمت اراضی یا 
		معوض آن می‌باشد؟ <br>
		۳ـ آیا مطالبه خسارات و ضرر و زیان ناشی از اجرای طرح از سوی مالک یا 
		دیگران که متحمل خسارت شده­اند مثلاً خسارت به محصول کشاورزی، سیستم 
		آبیاری، تخریب ساختمان یا خسارت به آن و... را نیز شامل می‌­شود یا اینگونه 
		دعاوی مستقیماً قابل طرح در دادگستری است.؟ <br>
		نظریه شماره ۹۳۸/۹۳/۷ ـ ۲۲/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱و۲و۳ـ تبصره ۱ ماده۱۰ قانون تشکیلات وآئین دادرسی دیوان عدالت اداری مصوب 
		۲۲/۹/۱۳۹۰ که تعیین میزان خسارات وارده از ناحیه مؤسسات و اشخاص مذکور در 
		بندهای ۱و۲ این ماده را پس از صدور رأی در دیوان بر وقوع تخلف در صلاحیت 
		دادگاه عمومی دانسته است، ناظر به خساراتی است که ناشی از تصمیمات و 
		اقدامات اداری مزبور ایجاد می‌شود؛ وگرنه به عنوان مثال، چنانچه در اثر 
		تخلف قراردادی اداره دولتی به طرف قرارداد خسارتی وارد آید و یا در موردی 
		که خسارت وارده ارتباطی به تصمیمات یا اقدامات اداری ندارد، در این صورت 
		احراز وقوع چنین تخلفی با دادگاه عمومی رسیدگی­کننده است. همچنین دعوای 
		مطالبه قیمت ملک یا معوض آنکه مالک به تملک ملک خود اعتراض ندارد و فقط 
		قیمت آن را مطالبه می‌نماید، چون جنبه ترافعی دارد، رسیدگی به آن در صلاحیت 
		دادگاههای عمومی می‌باشد و نیازی به مراجعه بدوی خواهان به دیوان عدالت 
		اداری نمی‌باشد. <br>
		٭٭٭٭٭<br>
		۱۹۴<br>
		شماره پرونده ۳۴۳ ـ ۶۸ ـ ۹۳<br>
		سؤال <br>
		شورای عالی بیمه جهت اداره امور نمایندگی­های بیمه آیین‌نامه شماره۷۵ را 
		در۲۹ ماده تنظیم و ابلاغ نموده است. در ماده۲۰ آیین‌نامه مزبور رسیدگی به 
		اختلافات نماینده و شرکت بیمه به هیأت سه نفره مرکب از نمایندگان بیمه 
		مرکزی، سندیکای بیمه­گران و نماینده منتخب انجمن صنفی نمایندگان بیمه 
		واگذار نموده است. رأی هیأت مزبور طبق تبصره۲ماده۲۰ قطعی و لازم­الاجراست. 
		متأسفانه در آئین­نامه مزبور چگونگی اجراء پس از صدور رأی مشخص نشده و برای 
		دادگاه عمومی به عنوان مرجع صدور اجرائیه درخصوص تلقی رأی به عنوان رأی 
		داوری و صدور اجرائیه و نهایتاً عملیات اجرائی ابهام وجود دارد اولا: آیا 
		دادگاه می‌تواند رأی مزبور را رأی داوری تلقی ننموده از صدور اجرائیه 
		امتتناع نماید. <br>
		ثانیاً: درصورت صدور اجرائیه به علت اینکه در رأی قطعی مزبور مبلغ تعیین 
		نشده یا ابهام وجود دارد می‌تواند مراتب را از مرجع صدور رأی استعلام 
		نماید؟ <br>
		نظریه شماره ۹۲۸/۹۳/۷ ـ ۲۱/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً: در فرض سؤال، اگر مفاد ماده ۲۰ آیین‌نامه تنظیم امور نمایندگی بیمه، 
		درقرارداد بین شرکت بیمه و نماینده منعکس و یا به نحوی التزام نماینده به 
		مفاد ماده مزبور احراز شود، ماهیت رأی هیأت مزبور،‌‌ همان ماهیت رأی داور 
		بوده و احکام آن را دارا می‌باشد. <br>
		ثانیاً:‌‌ همان گونه که در نظریه شماره ۲۰۳۱/۷ مورخ ۲۹/۳/۱۳۹۰ این اداره کل 
		آمده است با توجه به ملاک ماده ۲۷ قانون اجرای احکام مدنی مصوب ۱/۸/۱۳۵۶ 
		رفع ابهام از رأی با داور یا هیأت داوری صادر‌کننده رأی است.</font></p>
		<p dir="rtl" align="justify"><font face="Times New Roman" size="5">
		شماره۱۵۸۵/۹۳/۷ ۷/۷/۱۳۹۳<br>
		۱۹۵<br>
		شماره پرونده ۵۷۷ ـ ۱/۱۸۶ ـ ۹۳<br>
		سؤال <br>
		منظور از اماکن عمومی مذکور در ماده ۶۱۹ ق. م. ا مصوب۱۳۷۵چه اماکنی 
		می‌­باشد و چه تعریف مشخصی از اماکن عمومی می‌توان ارائه کرد و آیا اماکنی 
		مانند پادگان نظامی ادارات دولتی خاص مانند اداره اطلاعات و یا زندان مشمول 
		عنوان اماکن عمومی مذکور در این ماده می‌گردند یا خیر؟ <br>
		نظریه شماره ۹۲۵/۹۳/۷ ـ ۱۷/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		منظور از اماکن عمومی مذکور در ماده ۶۱۹ قانون مجازات اسلامی ۱۳۷۵ و یا 
		تبصره ۲ ماده ۴۲ قانون مبارزه با قاچاق کالا و ارز ۱۳۹۲، محل‌هائی اسـت که 
		معّد برای ورود عـموم است و مـردم بدون نیاز به کسب اجازه حق ورود دارند، 
		مانند ادارات، اماکن مذهبی، و مراکز خرید و پذیرائی، بنابراین اماکنی مانند 
		پادگان نظامی یا ادارات دولتی خاص نظیر اداره اطلاعات و زندان‌ها که مهّیا 
		برای ورود عموم نمی‌باشد، شامل اماکن عمومی نمی‌گردد. <br>
		٭٭٭٭٭<br>
		۱۹۶<br>
		شماره پرونده ۴۴۸ ـ ۱/۱۶۸ ـ ۹۳<br>
		سؤال <br>
		چنانچه مدیر بانک مشمول افراد مذکور در ماده۵۷۶ قانون مجازات اسلامی ‌باشد، 
		عدم اقدام به برقراری ارتباط الکترونیکی با سامانه سا‌ها برای کاربران شعب 
		بانک توسط وی مشمول مجازات مذکور در این ماده خواهد بود؟ در صورت مثبت بودن 
		پاسخ مدیر بانک مباشر و یا معاون جرم خواهد بود؟ <br>
		نظریه شماره ۹۱۲/۹۳/۷ ـ ۱۸/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		ب ـ آنچه در ماده ۵۷۶ قانون مجازات اسلامی ۱۳۷۵ مورد نظر مقنن می‌باشد، سوء 
		استفاده از موقعیت شغلی و مقامی افراد موضوع این قانون برای جلوگیری از 
		اوامر کتبی دولتی یا اجرای احکام یا اوامر قضایی یا جلوگیری از امری که از 
		طرف مقامات قانونی صادر شده است. عنصر مادی این جرم به صورت «فعل» است نه، 
		«ترک فعل»، بنابراین عدم اقدام (ترک فعل) مدیران بانک‌ها در برقراری ارتباط 
		الکترونیکی به شرحی که در استعلام آمده از مصادیق جرم موضوع ماده ۵۷۶ قانون 
		یاد شده نمی‌باشد. <br>
		٭٭٭٭٭<br>
		۱۹۷<br>
		شماره پرونده ۵۶۰ ـ ۴/۱۶ ـ ۹۳<br>
		سؤال <br>
		با توجه ماده۱۹ قانون رسیدگی به تخلفات رانندگی مصوب سال۱۳۹۰، بستن کمربند 
		ایمنی برای رانندگان وکلیه سرنشینان انواع خودروهای در حال حرکت در کلیه 
		راه‌ها اجباری می‌باشد، نکته مورد سؤال این است که آیا خودروهای متوقف شده 
		در پشت چراغ قرمز نیز خـودروی درحال حـرکت محسوب می‌شوند؟ به طـور کلی 
		منظور از خودروی در حال حرکت با توجه به قانون صدرالاشاره چیست؟ <br>
		نظریه شماره ۸۹۳/۹۳/۷ ـ ۱۷/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		خودروی در حال حرکت، خودرویی است که حرکت را آغاز و در حال طی مسیر است و 
		شامل اتومبیل‌های متوقف در خارج از مسیر عادی حرکت و عبور نمی‌گردد. ولی 
		خودروی متوقف در پشت چراغ قرمز به لحاظ در مسیر حرکت بودن، خودروی در حال 
		حرکت تلقی می‌گردد. <br>
		۱۹۸<br>
		شماره پرونده ۴۳ ـ ۸۸ ـ ۹۳<br>
		سؤال <br>
		اگر سررسید چک تعیین و دارنده با حق امضاء در‌‌ همان تاریخ سررسید چک را 
		امضاء نموده اما درصورت مجلس تنظیم شده فی­مابین صادرکننده و دارنده تصریح 
		شده باشد که تاریخ کارسازی وجه چک چند روز بعد از سررسید مندرج درچک 
		می‌­باشد، آیا چک صادره واجد وصف کیفری است؟ به عنوان مثال، چک در تاریخ 
		۱۵/۵/۱۳۹۲ صادر و سررسید چک نیز بر روی چک همین تاریخ قید شده است؛ اما 
		طرفین درصورت­مجلس قید کرده­اند که تاریخ کارسازی وجه چک یاد شده دو ماه 
		بعد می‌­باشد. <br>
		نظریه شماره ۸۹۰/۹۳/۷ ـ ۱۷/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		در فرض استعلام که سررسید چک تعیین و دارنـده با حق امضاء در‌‌ همان تاریخ 
		سررسید، چک را امضاء نموده، اما در صورت مجلس تنظیم شده بین صادرکننده و 
		دارنده تصریح شده باشد که تاریخ کارسازی وجه چک چند روز بعد از سررسید 
		مندرج در چک می‌باشد، توافق طرفین در وصول چک به شرح فوق شرط محسوب 
		نمی‌گردد و از طرفی تاریخ مقید در چک تاریخ واقعی چک است. یعنی در‌‌ همان 
		تاریخ مقید در چک، چک تنظیم و به دارنده تحویل داده شده است و چون با سایر 
		بندهای ماده ۱۳ قانون صدور چک نیز مطابقت ندارد، درنتیجه چک مزبور کماکان 
		واجد وصف کیفری است. <br>
		٭٭٭٭٭<br>
		۱۹۹<br>
		شماره پرونده ۵۸۷ ـ ۶۸ ـ ۹۳<br>
		سؤال <br>
		برابر مفاد قرارداد بیمه عمر منعقده بین قوه قضائیه و بیمه ایران به شرط 
		فوت هریک از بیمه‌شدگان مبلغـی بابت غرامت فوت به افـراد تعیین شـده در فرم 
		و در غـیر اینصـورت به وراث قانونی به نسبت مساوی تعلق می‌­گیرد. در یکی از 
		موارد به درخواست همسر مطلقه متوفی دستور توقیف اموال مرحوم حتی بیمه عمر 
		صادر گردیده است. خواهشمند است دستور فرمائید بررسی ونحوه عملکرد در 
		اینگونه موارد جهت اقدامات بعدی به این اداره اعلام فرمایند. <br>
		نظریه شماره ۸۸۸/۹۳/۷ ـ ۱۷/۴/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه به اینکه در بیمه عمر، شخص می‌تواند به نفع یک یا چند نفر از وراث 
		خـود یا شخـص ثالث بیمه شود و غرامت مربوط بعد از فوت به آن‌ها پرداخت 
		گردد، این غرامت از شمول عنوان ترکه متوفی خارج بوده و قابل توقیف بابت 
		بدهی متوفی نمی‌باشد. <br>
		٭٭٭٭٭</font></p>

		</section><font face="Times New Roman" size="5">
		<footer>
			<hr />
			
			<p align="center">
			<font face="Times New Roman" size="5" color="#008080">پایان</font></p>
		<p align="center">
			<a name="bottom"><font size="2">به آخر صفحه رسیده اید</font></a><font size="2">
			</font>
			</footer></p>
			<a href="Akharin_Nazar2.htm#" class="go-top" ><img src="icon_top.png">
</a>
		
		
		
	</div> 
	<script src="http://ajax.googleapis.com/ajax/libs/jquery/1.9.1/jquery.min.js"></script>
	<script>
		$(document).ready(function() {
			// Show or hide the sticky footer button
			$(window).scroll(function() {
				if ($(this).scrollTop() > 200) {
					$('.go-top').fadeIn(200);
				} else {
					$('.go-top').fadeOut(200);
				}
			});
			
			// Animate the scroll to top
			$('.go-top').click(function(event) {
				event.preventDefault();
				
				$('html, body').animate({scrollTop: 0}, 500);
			})
		});
	</script>

		
	</div>
	
</body>
&nbsp;
</html>