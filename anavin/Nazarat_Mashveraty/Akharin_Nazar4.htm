<!DOCTYPE html>

<head>
<link rel="icon" type="image/x-icon" href='../../Project11.ico'/>
	<meta http-equiv='Content-Type' content='text/html; charset=utf-8' />
 <META http-equiv=Content-Language content="fa">
	<title>آخرین نظرات مشورتی</title>
	<link rel="stylesheet" href="pagination_styles.css" />
	
<link rel="stylesheet" href="styles.css" />
	<!--[if lt IE 9]>
		<script src="http://html5shim.googlecode.com/svn/trunk/html5.js"></script>
	<![endif]-->
</head>
<body style="line-height: 300%">

&nbsp;<div class="container" style="width: 998px; height:81500px; ">
		<hgroup>
			<div style="float: right">
		<p dir="rtl"><b><font size="5">
		<a href="Nazarat_Mashveraty.htm">
		<img border="0" src="../Madani/Aeindadresi_Madani/bazghasht.gif" width="120" height="80"></a> </font>
		</b></p>
		</div>
		<p align="center" dir="rtl"><b><font color="#0000FF" size="5">
		آخرین نظرات مشورتی اداره حقوقی قوه قضاییه</font></b></p>
		</hgroup>
		<div class="pagination clearfix">
	
	<p dir="ltr">
	
	<a href="Akharin_Nazar.htm">۱</a> <a href="Akharin_Nazar2.htm">۲</a>
	<a href="Akharin_Nazar3.htm">۳</a>
	<strong>۴</strong>
	<a href="Akharin_Nazar5.htm">۵</a>

	
</div>
		<hr dir="rtl" align="justify" />
		
		<footer>
			<font size="5">
		<p dir="rtl" align="justify">۳۰۰ <br>
		شماره پرونده ۱۶۱۵ ـ ۱/۳ ـ ۹۳ <br>
		سؤال <br>
		چنانچه شخصی به ایفای تعهدات اعم از مالی و غیرمالی محکوم گردیده باشد، 
		مشمول ماده ۴ قانون اجرای احکام مدنی می‌باشد یا خیر؟ <br>
		نظریه شماره ۲۳۲۲/۹۳/۷ ـ ۲۵/۹/۱۳۹۳ <br>
		نظریه مشورتی اداره کل حقوقی قوه قضائیه <br>
		به طورکلی باید توجه داشت با عنایت به ماده۴ قانون اجرای احکام مدنی، اجرای 
		حکم باصدور اجرائیه به عمل می‌آید مگر اینکه در قانون ترتیب دیگری مقرر شده 
		باشد و هرگاه موضوع حکم، مستلزم انجام عملی از ناحیه محکومٌ علیه نیز باشد، 
		علی الاصول نیازمند صدور اجرائیه است. <br>
		٭٭٭٭٭ <br>
		۳۰۱ <br>
		شماره پرونده ۱۶۸۰ ـ ۲۱۸ ـ ۹۳ <br>
		سؤال <br>
		پس از صدور گواهی حصر وراثت از سوی قاضی شورای حل اختلاف، عده‌ای مدعی 
		وراثت خود نسبت به متوفایی که گواهی حصر وراثت او صادر شده، می‌‌باشند. در 
		این فرض، تقاضای متقاضی چگونه مقتضی اجابت است و راهکار قانونی جهت حل 
		موضوع چیست؟ <br>
		نظریه شماره ۲۳۱۱/۹۳/۷ ـ ۲۴/۹/۱۳۹۳ <br>
		نظریه مشورتی اداره کل حقوقی قوه قضائیه <br>
		اعتراض به گواهی حصر وراثت صادر شده از سوی قاضی شورای حل‌اختلاف در‌‌‌ 
		همان شورای صادرکننده گواهی بایستی مورد رسیدگی قرار گیرد. النهایه رأی 
		صادر شده از سوی قاضی شورا در این خصوص طبق ماده ۳۱ قانون یادشده، قابل 
		تجدیدنظر در دادگاه عمومی‌‌‌‌ همان حوزه قضایی است. <br>
		شماره۲۹۰۲/۹۳/۷ ۲۰/۱۱/۱۳۹۳ <br>
		۳۰۲ <br>
		شماره پرونده ۱۶۲۲ ـ ۱۶/۹ ـ ۹۳ <br>
		سؤال <br>
		رسیـدگی به بزه موضوع مـاده ۵۴ قانون حمـایت خانواده ۱۳۹۱ که مستلزم مجازات 
		جزای نقدی درجه ۸ است، با دادگاه خانواده است یا در اجرای ماده ۹ قانون 
		شورای حل‌اختلاف، با شورای مذکور است؟ بطور کلی جـرایم مندرج در قـانون 
		حمایت خانـواده در دادگاه خانواده رسیدگی می‌­شوند یا با توجه به مـیزان 
		مجـازات، بـاید در دادگـاه جـزایی عـمومی یا شـورای حـل‌اختلاف رسیدگی 
		شوند؟ <br>
		نظریه شماره ۲۳۰۵/۹۳/۷ ـ ۲۴/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		اولاًـ رسیدگی به جرائم موضوع فصل هفتم قانون حمایت خانواده ۱۳۹۱ وفق 
		عمـومات آییـن دادرسـی کیفـری و علـی­الاصـول در دادگاه عمومی (کیفری) 
		رسیدگی می‌­شود، زیرا صلاحیت دادگاه خـانواده که امری استثنایی و مستلزم 
		تفسیر به قدر متیقن است، منحصر به موارد ۱۸گانه مذکور در ماده ۴ قانون 
		یادشده می‌‌باشد. <br>
		ثانیاً ـ چنانچه مرتکب جرائم موضوع ماده ۵۴ قانون حمایت خانواده ۱۳۹۱ 
		(خودداری از انجام تکالیف مربوط به حضانت و ممانعت از ملاقات طفل)، مورد 
		تعقیب کیفری قرار گیرد، با توجه به اینکه مجازات بزه مذکور با لحاظ ماده۱۹ 
		قانون مجازات اسلامی مصوب ۱۳۹۲، صرفاً جزای نقدی تا ده میلیون ریال 
		می‌‌باشد و با انطباق این مجازات با بند «الف» ماده ۹ قانون شوراهای 
		حل‌اختلاف مصوب ۱۳۸۷، باید گفت که رسیدگی به جرائم فوق الذکر در صلاحیت 
		شورای حل‌اختلاف است. <br>
		٭٭٭٭٭ <br>
		۳۰۳ <br>
		شماره پرونده ۱۵۸۰ ـ ۱/۱۸۶ ـ ۹۳ <br>
		سؤال <br>
		در قانون جدید مجازات اسلامی آثار خاصی برای جرائم اقتصادی بار شده است؛ از 
		جمله ممنوعیت تعلیق در موارد بیش از ده میلیون تومان بند ج ماده۴۷، در حالی 
		که جرم اقتصادی دقیقا در قانون تعریف نشده است و تنها مصادیقی از آن در 
		تبصره ماده۳۶ ذکر شده است با توجه به موارد مذکور خواهشمند است ارشاد 
		فرمائید آیا عضویت در شرکت هرمی نیز از مصادیق جرائم اقتصادی مدنظر 
		قانونگذار در بند ج ماده۴۷ می‌‌باشد یا خیر؟ به عبارت دیگر، آیا جزای نقدی 
		این بزه بعد از تحمل یک سوم از حبس بدل از جزای نقدی که وفق ماده۲۹ قابل 
		تعلیق است یا خیر؟ <br>
		نظریه شماره ۲۲۹۱/۹۳/۷ ـ ۲۳/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		طبق بند ۱ ماده ۳۶ قانون مجازات اسلامی ۱۳۹۲ «اخلال درنظام اقتصادی کشور» 
		از جمله جرایم اقتصادی است و طبق بند ج ماده ۴۷ قانون مذکور، صدور حکم و 
		اجرای مجازات در اینگونه جرائم با موضوع جرم بیش از یکصد میلیون ریال قابل 
		تعویق و تعلیق نیست. از طرفی عضویت در شرکت‌های هرمی چنانچه منجر به معرفی 
		و پیوستن اعضاء جدید شده باشد، چون جذب و توسعه زنجیره با شبکه انسانی که 
		از شرایط مقرر در بند ز ماده یک قانون مجازات اخلال­گران در نظام اقتصادی 
		کشور است، محقق گردیده و در نتیجه مورد «این عضویت در شـرکت» از مصادیق جرم 
		موضوع قانون اخیرالذکر و ازجمله جرایم اقتصادی محسوب و مشمول مقررات بند ج 
		ماده ۴۷ قانون صدرالاشاره است و در فرض سؤال چنانچه موضوع جرم، کمتر از 
		نصاب مقرر در قانون باشد و محکومین این بزه به لحاظ عجز از پرداخت جزای 
		نقدی زندانی باشند، صدور حکم به تعلیق اجرای مجازات پس از تحمل یک سوم 
		مجازات مقرر در حکم با رعایت سایر شرایط مقرر در ماده ۴۶ قانون مجازات 
		اسلامی ۱۳۹۲ بلامانع است. <br>
		٭٭٭٭٭ <br>
		۳۰۴ <br>
		شماره پرونده ۱۵۸۴ ـ ۱/۱۸۶ ـ ۹۳ <br>
		سؤال <br>
		در پرونده‌هایی که محکوم علیه آن به علت تعدد جرم محکوم به تحمل بیش از یک 
		فقره حبس گردیده و طبق ماده ۱۳۴ قانون مجازات اسلامی ۱۳۹۲ باید یکی از 
		مجازات‌ها (مجازات اشد) را تحمل نماید، چنانچه مجازات اشد محکوم علیه مشمول 
		عفو قرار گیرد، آیا باید محکوم آزاد شود یا اینکه مجازات اشد بعدی در مورد 
		وی به اجرا گذاشته شود؟ <br>
		نظریه شماره ۲۲۸۷/۹۳/۷ ـ ۲۳/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		&nbsp;عفو و آزادی مشروط از موارد اجرای مجازات است؛ کما اینکه مطابق تبصره ۳ 
		ماده ۲۵ قانون مجازات اسلامی ۱۳۹۲ «در عفو اثر تبعی محکومیت پس از گذشت 
		مدتهای فوق از زمان عفو یا اتمام آزادی مشروط رفع می‌شود....». بنابراین در 
		فرض سؤال درصورت شمول عفو نسبت به مجازات اشد، موجب قانونی جهت اجرای 
		مجازات اشد بعدی وجود ندارد. <br>
		٭٭٭٭٭ <br>
		۳۰۵ <br>
		شماره پرونده ۱۴۶۷ ـ ۷۵ ـ ۹۳ <br>
		سؤال <br>
		شخصی منزلی را از اجاره می‌کند و در شروط ضمن عقد اجاره قید می‌شود که 
		مادام که مستاجر در محل مورد اجاره حضور دارد، حق واگذاری این منزل به 
		دیگری را تحت عنوان اجاره یا رهن یا هر عنوان دیگری ندارد. آیا در اثنای 
		اجاره اگر مستاجر از این شرط تخلف و وجوه کلانی تحت عنوان وجه الرهانه و 
		اجاره ماهیانه از ثالثی دریافت کند، عمل وی صرفاً واجد جنبه مدنی بوده و 
		فاقد وصف کیفری است یا اینکه در این شرایط نوعی کلاهبرداری نموده است؟ <br>
		نظریه شماره ۲۲۸۲/۹۳/۷ ـ ۱۹/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		در فرض سؤال، صرف تخلف مستأجر از شرط عدم انتقال مورد اجاره به غیر، ولو 
		اینکه وجوهی را نیز تحت عنوان قرض الحسنه یا ودیعه که مرسوم است از 
		منتقل­الیه دریافت کرده باشد، چنانچه در اثناء مدت اجاره باشد، فاقد وصف 
		کیفری است. ولی چنانچه مستأجر پس از انقضاء مدت در اماکنی که مشمول قانون 
		روابط موجر و مستأجر سال۵۶ نیست، مبادرت به انتقال منافع به غیر نموده 
		باشد، از باب انتقال منافع ملک غیر، ممکن است با فرض احراز سوءنیت و همه 
		ارکان بزه قابل تعقیب کیفری باشد. <br>
		۳۰۶ <br>
		شماره پرونده ۱۵۶۱ ـ ۱۹۲ ـ ۹۳ <br>
		سؤال <br>
		رئیس محترم مجلس شورای اسلامی بدین شرح نظر داده‌اند: «نظر به اینکه مطابق 
		ماده ۶ قانون جلوگیری از خرد شدن اراضی کشاورزی و ایجاد قطعات مناسب فنی و 
		اقتصادی، وزارت جهاد کشاورزی موظف است ظرف مدت شش ماه از تاریخ تصویب این 
		قانون با همکاری سازمان ثبت اسناد واملاک و سازمان مدیریت و برنامه‌ریزی 
		کشور آئین‌نامه اجرایی این قانون را تهیه و پس از تصویب هیأت وزیران به 
		مورد اجراء گذارد، لذا تصویب‌نامه هیأت وزیران از آن جهت که فاقد پیشنهاد 
		سازمان ثبت اسناد و املاک و سازمان مدیریت و برنامه‌ریزی کشور می‌باشد 
		مغایر قانون است». با وصف مذکور و نظر بهاینکه تصویب‌نامه مورد اشاره 
		تاکنون از سوی دیوان عدالت اداری ابطال نگردیده است، آیا اعلام مغایرت آن 
		از سوی رئیس مجلس مانع اجرای آن می‌باشد یا خیر؟ ادارات ثبت اسناد و املاک 
		در این خصوص چه تکلیفی دارند؟ <br>
		نظریه شماره ۲۲۷۷/۹۳/۷ ـ ۱۹/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		با توجه به ماده واحده قانون نحوه اجراء اصل هشتاد و پنجم و یکصد و سی ­و 
		هشتم قانون اساسی جمهوری اسلامی ایران در رابطه با مسئولیتهای رئیس مجلس 
		شورای اسلامی مصوب ۲۶/۱۰/۱۳۶۸ و ماده واحده قانون الحاق پنج تبصره به قانون 
		صدرالاشاره مصوب ۸/۱۲/۱۳۷۸ و ماده واحده قانون الحاق یک تبصره به قانون 
		نحوه اجرای اصل ۸۵ و ۱۳۸...... مصوب ۳۰/۱/۱۳۸۸، چنانچه رئیس مجلس شورای 
		اسلامی در اجرای صدر ماده واحده و تبصره ۴ الحاقی ۸/۱۲/۱۳۷۸، تصویب 
		نامه­های مقامات مذکور در اصول هشتاد و پنج (۸۵) و یکصدوسی­هشتم (۱۳۸) 
		قانون اساسی را مغایر با متن و روح قوانین تشخیص دهد، نظر وی برای دولت 
		معتبر و لازم­الاتباع است و دیوان عدالت اداری نسبت به این­گونه موارد 
		صلاحیت رسیدگی ندارد. چنانچه پس از اعلام ایراد به هیئت وزیران و انقضای یک 
		هفته نسبت به اصلاح یا لغو آن اقدام نشود، حسب مورد تمام یا قسمتی از مصوبه 
		مورد ایراد، ملغی الاثر خواهد بود و اجرای آن توجیه قانونی ندارد. <br>
		٭٭٭٭٭ <br>
		۳۰۷ <br>
		شماره پرونده ۱۴۰۰ ـ ۷۶ ـ ۹۳ <br>
		سؤال <br>
		با توجه به امکان اهداء اعضاء افراد در شرایط خاصی نظیر مرگ مغزی و لزوم 
		اخذ رضایت اولیاء فرد در صورت اختلاف پدر و مادر یا فرزندان یا همسر فرد 
		مذکور، نظر کدامیک جاری و معتبر خواهد بود؟ <br>
		چنانچه در خصوص کالبد گشایی یا تدفین و محل دفن وی اختلاف حاصل آید تصمیم 
		کدامیک ارجحیت خواهد داشت؟ <br>
		نظریه شماره ۲۲۴۳/۹۳/۷ ـ ۱۸/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		اولاً باتوجه به صراحت ذیل ماده ۷ آیین‌نامه اجرائی ماده واحده قانون پیوند 
		اعضاء بیماران فوت شده... مصوب ۱۷/۱/۱۳۷۹ مبنی براینکه رضایت کلیه وراث جهت 
		پیوند عضو متوفی یا کسی که دچار مرگ مغزی شده، لازم می‌باشد، بنابراین در 
		فرض استعلام می‌بایست کلیه وراث قانونی جهت اهداء یا پیوند عضو فرد متوفی 
		رضایت دهند، والاّ موضوع پیوند و اهداء عضو امکان پذیر نبوده و برخلاف 
		مقررات می‌باشد. البته اگر شخص وصیت کرده باشد، موضوع تابع ماده ۶ 
		آیین­نامه یادشده خواهد بود. <br>
		ثانیاً درخصوص کالبد شکافی متوفی، در مواردی که دستور مقام قضائیبرای تعیین 
		علت فوت صورت می‌­گیرد، موضوع منوط به رضایت اولیاء دم نمی‌باشد. اما در 
		سایر موارد باید کلیه وراث رضایت خود را اعلام نمایند. <br>
		ثالثاً در مورد محل دفن درصورت اختلاف بین وراث، بدواً می‌بایست به نحوی 
		نامبردگان مصالحه وتوافق نمایند و جسد متوفی نباید بر روی زمین بماند و در 
		اولین فرصت دفن شود تا موجب هتک حرمت جسد میت نشود. با این حال بهتر است 
		باتوجه به جنبه‌های شرعی قضیه، دراین مورد براساس نظر مراجع محترم تقلید 
		رفتار شود. <br>
		٭٭٭٭٭ <br>
		۳۰۸ <br>
		شماره پرونده ۱۵۰۳ ـ ۱۸۲ ـ ۹۳ <br>
		سؤال <br>
		اگر پدر و مادر طفلی با دریافت وجه نقد طفل خود را در اختیار فرد دیگری 
		قرار دهند که آن فرد به عنوان فرزند خوانده از آن نگهداری نماید (خرید و 
		فروش طفل) آیا این عمل، دارای عنوان مجرمانه می‌باشد یا خیر؟ <br>
		نظریه شماره ۲۲۴۰/۹۳/۷ ـ ۱۸/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		قانونگذار در ماده ۳ قانون حمایت از کودکان و نوجوانان مصوب ۱۳۸۱، هرنوع 
		خرید و فروش و بهره­کشی و به کارگیری کودکان به منظور ارتکاب اعمال خلاف از 
		قبیل.... را دارای وصف مجرمانه دانسته است. بدیهی است که درخصوص 
		فرزندخواندگی می‌­باید مطابق قوانین خاص خود رفتار گردد و لذا در فرض 
		مطروحه که ناظر بر فروش فرزند به دیگری می‌­باشد، با توجه به مراتب 
		فوق‌الذکر جرم محسوب می‌­گرددو خریدار و فروشنده طفل قابل تعقیب و مجازات 
		هستند. <br>
		٭٭٭٭٭ <br>
		۳۰۹ <br>
		شماره پرونده ۹۸۰ ـ ۷۶ ـ ۹۳ <br>
		سؤال <br>
		۱ ـ منظور از اقارب درجه اول درتبصره ماده۵۵۴ قانون مجازات اسلامی ۱۳۷۵ با 
		توجه به اینکه ذکری از طبقات نشده چه کسانی است؟ <br>
		۲ـ منظور از قرابت نسبی تا درجه سوم در بند۲ ماده۱۸ قانون اجرای احکام مدنی 
		چه کسانی است؟ با توجه به اینکه در این ماده نیز ذکری از طبقات نشده و فقط 
		درجه بیان شده است. <br>
		نظریه شماره ۲۲۳۸/۹۳/۷ ـ ۱۸/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		۱ـ در تبصره ماده۵۵۴ قانون مجازات اسلامی ۱۳۷۵، قانونگذار «برای اقارب درجه 
		اوّل» متهم که مرتکب جرائم موضوع متن این ماده و ماده ۵۵۳ شده باشند، کیفیت 
		خفیف­تری در نظر گرفته است. در «تفسیر اقارب درجه اوّل» ممکن است به نظر 
		رسد مقصود از درجه اوّل‌‌‌ همان طبقه اوّل است؛ در حالی که با توجّه به 
		اینکه قانونگذار اصطلاح­های «طبقه» و «درجه» را در قانون مدنی تبیین نموده 
		است، تفسیر لفظ «درجه» به «طبقه» در حالی که از نظر قانونگذار دو اصطلاح 
		متفاوت می‌باشد، بر خلاف جعل اصطلاح قانونی توسط قانونگذار است. بنابراین 
		باید اقارب درجه اوّل از هر طبقه را داخل در آن دانست؛ به ویژه در مقام 
		تردید در شمول حکم خفیف قانون جزا به اقارب درجه اوّل طبقات دوّم و سوّم، 
		با توّجه به اصل لزوم تفسیر قوانین جزایی به نفع متهم باید این اقارب را 
		نیز مشمول آن دانست. بنابراین مقصود از اقارب درجه اوّل در ماده یاد شده، 
		اقارب درجّه اوّل از هر طبقه می‌­باشد. <br>
		۲ـ منحصر دانستن ممنوعیت مذکور در ماده۱۸ قانون اجرای احکام مدنی طبق بند ۲ 
		این ماده به قرابت نسبی یا سببی درجه سوّم در طبقه اوّل، این نتیجه را در 
		پی خواهد داشت که مأمور اجرا در مورد بستگان نزدیکی چون برادر که در طبقه 
		دوّم است، ممنوع از قبول مأموریت نباشد و با عنایت به بند الف ماده۹۱ قانون 
		آئین دادرسی دادگاههای عمومی و انقلاب در امور مدنی، قانونگذار وجود قرابت 
		نسبی یا سببی تا درّجه سوم از هر طبقه بین دادرس با یکی از اصحابدعوی را از 
		جهات امتناع دادرس از رسیدگی اعلام نموده است. بنابراین در فرض سؤال نیز 
		اطلاق قرابت نسبی یا سببی تا درّجه سوّمرا از هر طبقه باید مشمول بند ۲ 
		ماده۱۸ قانون اجرای احکام مدنی دانست. <br>
		٭٭٭٭٭ <br>
		۳۱۰ <br>
		شماره پرونده ۱۵۰۸ ـ ۵۴ ـ ۹۳ <br>
		سؤال <br>
		تبصره ۱ ماده ۲۱ قانون مبارزه با مواد مخدر مصوب سال۱۳۶۷ با اصلاحات و 
		الحاقات بعدی آن مجازات اقربای درجه یک متهم را تا یک دهم مجازات متهم اصلی 
		درنظر گرفته است. آیا محدودیت سقف مجازات مقرر شده ناظر بر مجازاتهای مقرر 
		در ماده ۲۱ یک پنجم تا یک دوم مجازات جرمی که متهم به ارتکاب آن را، فرار 
		یا پناه داده است، می‌شود یا بر مجازات‌های حبس ابد و اعدام نیز شمول دارد؟ 
		با توجه به اینکه مجازاتهای حبس ابد و اعدام فاقد سقف قابل تعیین است، از 
		تبصره مذکور انصراف دارد یا خیر؟ چنانچه قائل بر شمول تبصره یاد شده بر 
		مجازاتهای حبس ابد و اعدام باشیم نحوه و میزان مجازات در خصوص دو جرم مزبور 
		چگونه است؟ <br>
		نظریه شماره ۲۲۳۱/۹۳/۷ ـ ۱۷/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		ماده۲۱ قانون مبارزه با مواد مخدر مصوب سال۱۳۶۷ با اصلاحات و الحاقات بعدی 
		آن در خصوص تعیین مجازات افرادی است که مرتکب پناه دادن، فراری دادن و.... 
		عالمانه و عامدانه متهم یا محکوم، به جرائممواد مخدر می‌­شوند و در تبصره 
		یک آن، مقنن مجازات اقربای درجه یک متهم یا محکوم را تا سقف یک دهم مجازات 
		متهم اصلی تعیین نموده است. عبارات این تبصره حکایت از آن دارد که شامل 
		مواردی است که بزه ارتکابی توسط متهم اصلی، غیر از جرائمی باشد که مجازات 
		آن اعدام یا حبس ابد است، زیرا اصولاً در مجازاتهای اعدام و حبس ابد تعیین 
		میزان یک دهم آن امکان پذیر نیست و به همین دلیل در ذیل متن همین ماده، 
		قانونگذار در مورد این دو مجازات مرتکب اصلی، مبادرت به تعیین مجازات معین 
		برای پناه‌دهنده یا فراری‌دهنـده نموده است. بنابراین تبصره ۱ ماده۲۱ یاد 
		شده ناظر به صدر این ماده است، نه ذیل آن. <br>
		٭٭٭٭٭ <br>
		۳۱۱ <br>
		شماره پرونده ۱۳۵۹ ـ ۱۰۰ ـ ۹۳ <br>
		سؤال <br>
		احتراماً با عنـایت به ماده ۲۷ قانون نـظام مهندسی و کنترل ساختمان مصوب 
		اسفند ماه ۱۳۷۴ که اشعار می‌دارد وزارتخانه‌ها، مؤسسات دولتی، نهاد‌ها، 
		نیروهای نظامی و انتظامی، شرکتهای دولتی و شهرداری‌ها می‌توانند در ارجاع 
		امور کار‌شناسی با رعایت آئین‌نامه خاصی که به پیشنهاد مشترک وزارت مسکن و 
		شهرسازی و وزارت دادگستری، به تصویب هیأت وزیران می‌رسد به جای کار‌شناسان 
		رسمی دادگستری از مهندسان دارای پروانه اشتغال که بوسیله سازمان استان 
		معرفی می‌شوند، استفاده نمایند، همچنین، آئین‌نامه اجرائی ماده ۲۷ قانون 
		یاد شده، لطفا ارائه طریق فرمائید که استفاده از عبارت «کار‌شناسان رسمی 
		ماده ۲۷ سازمان نظام مهندسی ساختمان استان تهران» امکان پذیر است یا خیر؟
		<br>
		نظریه شماره ۲۲۳۰/۹۳/۷ ـ ۱۷/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		در ماده۲۷ قانون نظام مهندسی و کنترل ساختمان مصّوب ۱۳۷۴ تصریح شده است که 
		وزارتخانه­‌ها، مؤسسات دولتی و..... می‌توانند به جای کار‌شناسان رسمی 
		دادگستری از مهندسان دارای پروانه اشتغال که به وسیله سازمان استان معرفی 
		می‌شوند، استفاده نمایند. بنابراین استفاده از مهندسان مزبور «به جای» 
		کار‌شناسان رسمی دادگستری به معنای استفاده از ایشان «به عنوان» کار‌شناس 
		رسمی دادگستری نمی‌ باشد و‌‌‌ همان گونه که برای مثال در تبصره ماده۱۷‌‌ 
		همان قانون سخن از معرفی کار‌شناس یا هیأت کار‌شناسی «خبره» شده است، لذا 
		اطلاق کار‌شناس رسمی بر مهندسان موضوع ماده۲۷ یاد شده، منطبق بر قانون به 
		نظر نمی‌رسد. <br>
		٭٭٭٭٭ <br>
		۳۱۲<br>
		&nbsp;شماره۲۹۰۲/۹۳/۷ ۲۰/۱۱/۱۳۹۳<br>
		شماره پرونده ۱۲۲۳ ـ ۱/۱۸۶ ـ ۹۳<br>
		سؤال<br>
		۱ـ در بزه محاربه اگر متهم اسلحه جنگی مورد استفاده قرار داده ولی اصلاً 
		فشنگ نداشته است آیا باز هم محاربه واقع شده است یا خیر و در هر صورت 
		تفاوتی می‌کند که مردم حاضر در محل از این موضوع فاقد فشنگ بودن اسلحه مطلع 
		باشند یا خیر؟ <br>
		<br>
		۲ـ آیا شرط تحقق بزه محاربه وجود اسلحه در دست محارب است و جزء شرط تحقق 
		این بزه می‌باشد و یا صرفاً نتیجه ناامنی مورد نظر قانونگذار است؟ اگر 
		کشیدن سلاح را شرط تحقق بزه بدانیم منظور از سلاح‌‌‌ همان اسلحه مذکور در 
		آئین‌نامه قانون اسلحه و مهمات و ماده۶۵۱ قانون مجازات اسلامی است و یا هر 
		نوع وسیله که توسط محارب مورد استفاده قرار گرفته مانند تبر را هم شامل 
		می‌گردد؟ <br>
		<br>
		نظریه شماره ۲۲۱۸/۹۳/۷ ـ ۱۷/۹/۱۳۹۳<br>
		نظریه مشورتی اداره کل حقوقی قوه قضائیه<br>
		<br>
		۱ـ باتوجه به ماده ۲۷۹ قانون مجازات اسلامی ۱۳۹۲، یکی از مواردی که محاربه 
		صدق می‌کند، ارعاب مردم توسط کشیدن سلاح به نحوی که موجب نا‌امنی در محیط 
		گردد لذا در فرضی که مردم از کشیدن سلاح دچار رعب و وحشت شده و ناامنی در 
		محیط ایجاد گردیده، گرچه اطلاع از خالی بودن اسلحه نداشته باشند، چون همه 
		اجزاء رکن مادی جرم موضوع ماده ۲۷۹ قانون مذکور محقق گردیده است، با حصول 
		سایر شرایط و ارکان این بزه، می‌تواند از مصادیق محاربه محسوب شود. <br>
		۲ـ رکن اساسی محاربه، کشیدن سلاح (دست بردن به اسلحه) به قصدجان، مال یا 
		ناموس مردم یا ارعاب آنهاست. بنابراین صرف حمل سلاح بدون تظاهر به استفاده 
		ازآن، نمی‌تواند مشمول عنوان محاربه باشد و سلاح اعم است از اسلحه سرد یا 
		گرم که مصادیقی از آن، در بندهای ۱، ۲ و ۳ تبصره الحاقی ماده ۶۵۱ قانون 
		مجازات اسلامی ۱۳۷۵ آمدهاست. بنابراین هرچیزی که در عرف به عنوان وسیله 
		تهدیدآمیز علیه جان باشد، سلاح محسوب می‌شود که تشخیص مصداق آن با قاضی 
		رسیدگی‌کننده است. <br>
		٭٭٭٭٭<br>
		۳۱۳<br>
		شماره پرونده ۱۳۱۲ ـ ۱/۱۶۸ ـ ۹۳<br>
		سؤال<br>
		اگر در اجرای مقررات جدید قانون آیین دادرسی کیفری مصوب ۱۳۹۲ بازپرس عقیده 
		به قرار تأمین کیفری از نوع وثیقه و دادستان عقیده به بازداشت موقت داشته 
		باشند و پرونده جهت حل‌اختلاف به دادگاه ارسال شود، آیا دادگاه می‌تواند با 
		اعلام اینکه قرار کفالت متناسب است، حل‌اختلاف نماید. <br>
		<br>
		نظریه شماره ۲۲۱۱/۹۳/۷ ـ ۱۷/۹/۱۳۹۳<br>
		نظریه مشورتی اداره کل حقوقی قوه قضائیه<br>
		<br>
		ماده۲۴۴ قانون آئین دادرسی کیفری مصوب۱۳۹۲ دو بخش است؛ بخش اول در مقام 
		حل‌اختلاف بین دادستان و بازپرس در موارد تشدید یا تخفیف تأمین است. در این 
		مقام دادگاه باید صرفاً با تأیید نظر دادستان یا بازپرس حل‌اختلاف نماید و 
		از جمله «..... و بازپرس طبق نظر دادگاه اقدام می‌کند...» اختیار تأمین 
		استنباط نمی‌شود بلکه اقدام بازپرس در جهت نظر دادگاه در مورد تأئید نظر 
		دادستان یا بازپرس است، زیرا چنانچه معتقد به اختیار تعیین تأمین توسط 
		دادگاه باشیم، خلاف اختیارات ذاتی بازپرس در تشدید یا تخفیف قرار تأمین در 
		تمام مراحل تحقیقات می‌باشد (موضوع ماده۲۴۳ قانون آئین دادرسی کیفری). بخش 
		دوم ماده۲۴۴ یاد شده زمانی است که پرونده با کیفرخواست تقدیم دادگاه شده و 
		دادگاه در مقام رسیدگی است. در این حالت نیز دادستان می‌تواند از دادگاه 
		درخواست تشدید یا تخفیف قرار تأمین نماید. طبق تبصره ۲ ماده، چنانچه به نظر 
		دادگاه قرار تأمین متناسب نباشد، دادگاه می‌تواند نسبت به تشدید یا تخفیف 
		قرار تأمین اقدام نماید. <br>
		۲۰/۱۱/۱۳۹۳ <br>
		۳۱۴ <br>
		شماره پرونده ۱۵۹۱ ـ ۱/۱۸۶ ـ ۹۳ <br>
		سؤال <br>
		نظر به اینکه ماده واحده لایحه قانون راجع به رفع تجاوز و جبران خسارات 
		وارده به املاک مصوب ۲۷/۹/۱۳۵۸ قانون خاص و مقدم بر تصویب ماده ۶۹۰ قانون 
		مجازات اسلامی (قانون عام) می‌باشد، خواهشمند است اعلام نمایید، آیا با 
		وجود ماده ۶۹۰ قانون مجازات اسلامی، ماده واحده مصوب ۲۷/۸/۱۳۵۸ لازم الاجرا 
		می‌­باشد یا خیر؟ <br>
		نظریه شماره ۲۱۹۸/۹۳/۷ ـ ۱۶/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		مادّه واحده لایحه قانونی راجع به رفع تجاوز و جبران خسارت وارده به املاک 
		مصوّب ۲۷ آذرماه سال ۱۳۵۸ مربوط است به دعاوی راجع به رفع تجاوز و قلع 
		ابنیه و مستحدثات غیر مجاز در املاک مجاور و جبران خـسارت وارده بر 
		املاک... که اعمال این ماده واحده ناظر برجائی است که دعوا در قالب 
		دادخواست حقوقی مطرح می‌گردد و طبق مفاد ماده مذکور، دادگاه حقوقی اقدام 
		مقتضی معمول می‌­دارد. لکن ماده۶۹۰ قانون مجازات اسلامی مصوّب ۱۳۷۵ ناظر به 
		امور کیفری است و لذا هر کدام در جای خود قابل اعمال است. نتیجه اینکه ماده 
		واحده فوق‌الذکر به قوّت خود باقی و در جای خود لازم الاجرا است. <br>
		٭٭٭٭٭ <br>
		۳۱۵ <br>
		شماره پرونده ۲۶۰ ـ ۷۵ ـ ۹۳ <br>
		سؤال <br>
		یک فقره قرارداد فروش در قالب صلح­نامه که درآن بایع یک نفر و خریدار ۵ نفر 
		هستند و بیع قابل تجزیه است (تعدادی سهام کارخانه، منعقد شده است. بایع قصد 
		ابطال این قرارداد نسبت به۳ نفر ازخریداران را دارد. اگر دادخواست را به 
		طرفیت همگی ارائه کند: <br>
		۱ـ آیا دادگاه مجاز به رسیدگی است یا باید آن‌ها را تفکیک کند و در 
		پرونده­های مستقل به استناد عدم ارتباط خواسته‌های متعدد، رسیدگی کند؟ <br>
		۲ـ آیا برای رسیدگی به این دادخواست ابطال یک تمبرکافی است و یا اینکه چون 
		۳ خواسته است به جهت انحلال عقد به عقود متعدد و تلقی قراردادهای متعدد از 
		آن قرارداد واحد، می‌­بایست ۳ تمبر جداگانه باطل شود؟ <br>
		نظریه شماره ۲۱۹۴/۹۳/۷ ـ ۱۶/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		۱ـ اولاً صرف اینکه چند عقد صلح مجزا در یک صلح‌نامه انعقاد یافته است، 
		دلیل بر لزوم طرح دعوای واحد مبنی بر ابطال پاره‌ای از عقود مذکور به طرفیت 
		تمامی متصالحین نمی‌­باشد؛ زیرا آنچه در عقد مهم است، تراضی طرفین به امر 
		معین است و نه تشریفات شکلی آن‌ها که در ضمن یک برگه صلح‌نامه باشد یا به 
		صورت مجزا. ثانیاً برابر ماده ۶۵ قانون آئین دادرسی مدنی، هرگاه به موجب یک 
		دادخواست دعاوی متعددی اقامه شود، در صورتی که ارتباط کامل نداشته باشند، 
		دعاوی یادشده باید از یکدیگر تفکیک و به هر یک، دادگاه در صورت 
		صلاحیتجداگانه رسیدگی کند و در غیر این صورت نسبت به آنچه صلاحیت ندارد با 
		صدور قرار عـدم صلاحیت، پـرونده را به مراجع صالح ارسال نماید. <br>
		۲ـ خواهان باید برای هر یک از دعاوی مطروحه، تمبر قانونی مربوطه را بر اساس 
		خواسته، ابطال نماید. <br>
		٭٭٭٭٭ <br>
		۳۱۶ <br>
		شماره پرونده ۱۴۴۶ـ ۱/۳ ـ ۹۳ <br>
		سؤال <br>
		۱ـ آیا چنانچه محکوم علیه مدنی برای استیفای محکوم به، تعدادی سهام متعلق 
		خود در شرکت سهامی خاص را معرفی کند، آیا توقیف قضایی موجب محرومیت مالک 
		سهام مذکور از حق رأی درشرکت مذکور در خصوص سهام توقیف شده مذکور می‌باشد 
		یا خیر؟ با توجه به اینکه ممکن است سهامدار مذکور در دوران توقیف سهام 
		اقدام به تصمیم‌های خطرناک موجب افت ارزش سهام (انحلال شرکت، کاهش سرمایه، 
		فروش اموال سرمایه‌ای شرکت) بنماید، آیا می‌توان گفت که حق رأی‌گیری شرکت 
		در جلسات مجامع و هیأت مدیره نسبت به سهام توقیف شده را ندارد؟ <br>
		۲ـ چنانجه شرکت مذکور با کار‌شناس جهت ارزیابی همکاری نکند و اسناد و 
		مدارکش را ارائه نکند، اجرای احکام چگونه می‌تواند زمینه اجرای حکم را محقق 
		کند؟ آیا به استناد ماده ۶۴ قانون اجرای احکام مدنی حق اقدام قهری برای 
		بررسی و ارزیابی سهام شرکت وجود دارد یا خیر؟ با توجه به اینکه بر اساس 
		ماده ۱۳۹ قانون تجارت ۱۳۴۷ یکی از حقوق مالک و سهامدار حق اطلاع از اسناد و 
		حسابهای شرکت است، آیا می‌توان اجرای احکام را قائم مقام تلقی نمود و به وی 
		حق کسب اطلاع داد و چنانچه شرکت تمرد کرد در قالب ماده ۱۴۲‌‌‌ همان قانون 
		مدیر را مسئول شمرد؟ <br>
		۳ـ آیا اجرای احکام حق تحدید حقوق شرکت (مثلاً مکاتبه با اداره ثبت اسناد، 
		مسدود کردن حساب و...) دارد یا خیر؟ <br>
		نظریه شماره ۲۱۹۰/۹۳/۷ ـ ۱۶/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		۱ـ اصولاً توقیف اموال اشخاص، مالکین آن‌ها را به طور کلی از اعمال حق 
		مالکیت محروم نمی‌کند و ایجاد محدودیت برای مالک در چنین وضعـیتی تنها در 
		مواردی جایز اسـت که به حقوق اشخاصی که مال به نفع آن‌ها توقیف شده است، 
		خللی وارد آورد و به همین جهت مطابق ماده۵۶ قانون اجرای احکام مدنی مصوب 
		۱۳۵۶ انجام معاملات ناقله نسبت به مال توقیف شده، اعم از قطعی، شرطی و رهنی 
		باطل و بلااثر است. بنابراین در فرض طرح شده، توقیف سهم اشخاص در شرکت 
		سهامی خاص به خودی خود موجب محرومیت مالک سهام از حق رأی در شرکت مربوطه یا 
		جلسات مجامع و هیأت مدیره نمی‌گردد. <br>
		۲ـ با عنایت به ماده۶۴ قانون اجرای احکام مدنی و لزوم اجرای حکم قطعی 
		لازم­الاجرا می‌­توان به دستور دادگاه با توسل به قوه قهریه در چارچوب 
		قانون، حکم را اجرا نمود و در هر حال باید توسل به قوه قهریهدر حد ضرورت و 
		با رعایت حقوق قانونی محکومٌ­علیه صورت گیرد. <br>
		۳ـ اولاً اجرای احکام رأساً و بدون دستور دادگاهی که حکم زیر نظر آن اجرا 
		می‌شود، حق هیچ گونه اقدامی جهت تحدید حقوق شرکت را ندارد. ثانیاً در فرض 
		سؤال، دادگاه نیز در غیر مواردی که قانون صریحاً اجازه محدودکردن حقوق 
		دیگران را داده است، حق چنین کاری را ندارد و به هر حال تشخیص موضوع با 
		قاضی رسیدگی‌کننده می‌باشد. <br>
		٭٭٭٭٭ <br>
		۳۱۷ <br>
		شماره پرونده ۱۴۸۴ ـ ۱/۱۸۶ ـ ۹۳ <br>
		سؤال <br>
		از آنجا که به دلالت لفظ صریح ماده۳۶۶ قانون آیین دادرسی کیفری مصوب 
		۴/۱۲/۱۳۹۲ دادگاه در مورد یک متهم که دارای اتهامات متعدد می‌باشد، 
		می‌تواند در مورد اتهاماتی که تحقیقات آن‌ها تکمیل است پرونده را تفکیک و 
		مبادرت به صدور رأی نماید سوال این است اگر اتهامات متعدد متهم در زمره 
		جرایم تعزیری از درجات ۶ و ۵ و یا بالا‌تر باشد که در این گونه موارد باید 
		بر اساس ماده ۱۳۴ قانون مجازات اسلامی۱۳۹۲ اعمال مقررات مربوط به تعدد جرم 
		نمود، چگونه می‌توان در مورد اتهامی که تحقیقات آن کامل است (مثلاً سه 
		اتهام داشته لیکن فقط یک اتهام تحقیقات تکمیل و مهیا صدور حکم است) مقرره 
		ماده۱۳۴ قانون مرقوم را اعمال نمود؟ <br>
		نظریه شماره ۲۱۳۴/۹۳/۷ ـ ۸/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		در فرض سؤال با توجّه به ماده۳۶۶ قانون آئین دادرسی کیفری ۱۳۹۲، دادگاه 
		نسبت به اتهام یا اتهاماتی که تحقیقات آن‌ها کامل و مهیا برای صدور حکم 
		است، بدون لحاظ اتهاماتی که تحقیقات آن‌ها کامل نبوده، حکم صادر می‌کند. 
		چون اتهاماتی که هنوز منجر به صدور حکم محکومیت قطعی نشده، نمی‌­تواند در 
		اعمال مقررات تعدد موضوع ماده۱۳۴ قانون مجازات اسلامی ۱۳۹۲ مؤثر باشد و در 
		خصوص باقی اتهامات نیز بعداً با تکمیل بودن تحقیقات، اقدام به صدور حکم 
		می‌کند و در صورت صدور احکام متعدد قطعی مبنی بر محکومیت متهم، چون اعمال 
		مقررات تعدد در میزان مجازات قابل اجراء مؤثر است، باید مطابق ماده۵۱۰ 
		قانون آئین دادرسی کیفری ۱۳۹۲ عمل شود. <br>
		٭٭٭٭٭ <br>
		۳۱۸ <br>
		شماره پرونده ۱۴۳۶ ـ ۱/۱۶۸ ـ ۹۳ <br>
		سؤال <br>
		چنانچه قـاضی دادگاه، سابقاً در مقام دادیاری یا بازپرسی در پرونده‌ای 
		مبادرت به تفهیم اتهام و صدور قرار تأمین نموده باشد، آیا این میزان از 
		اقدام را به استناد اطلاق مفاد بند (د) ماده ی۴۶ قانون آیین دادرسی کیفری 
		۱۳۷۸ می‌توان در حکم اظهارنظر ماهوی دانست؟ <br>
		نظریه شماره ۲۱۳۳/۹۳/۷ ـ ۸/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		نظر به اینکه صرف تفهیم اتهام و صدور قرار تأمین، اظهارنظر ماهوی نیست و 
		هیچ ابراز عقیده‌ای از سوی آنان (دادیار یا بازپرس) در خصوص مورد 
		انجام‌نشده تا تلقی اظهارنظر گردد، لذا از موارد رد دادرس نمی‌باشد. <br>
		٭٭٭٭٭ <br>
		۳۱۹ <br>
		شماره پرونده ۱۲۱۹ ـ ۲۲۹ ـ ۹۳ <br>
		سؤال <br>
		چنانچه فردی با وارد آوردن ضربات متعدد چاقو به نقاط حساس بدن از جمله گردن 
		و شکم موجب شود مصدوم تحت عمل جراحی قرار گیرد و متعاقباً فوت کند و پزشکی 
		قانونی با اعلام علت فوت (شوک عفونی در زمینه­ی عفونت منتشره داخل شکمی و 
		در اثر پارگی احشاء داخل شکمی) پزشکان معالج را به میزان سی درصد مقصر 
		بشناسد آیا این امر می‌تواند موجب تبدیل نوع قتل از عمد به شبه عمد شود و 
		آیا اصولاً چنانچه قتل در تعریف عمد بگنجد آیا اصطلاح تقصیر بر آن قابل 
		انطباق است؟ <br>
		نظریه شماره ۲۱۳۲/۹۳/۷ ـ ۸/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		در فرضی که ضربات وارده به قصد قتل مجنیٌ­‌علیه بوده یا عمل نوعاً موجب قتل 
		شود و نتیجه حاصله (مرگ) با قصد مرتکب یا نوع عمل منطبق باشد، با توجّه به 
		بند ب ماده۲۹۰ قانون مجازات اسلامی ۱۳۹۲ قتل، عمدی است و قصور پزشکان به 
		شرحی که در استعلام آمده، ماهیّت قتل عمدی مرتکب را تغییر نمی‌­دهد. اگرچه 
		قصور پزشکان ممکن است موجب مسئولیت انتظامی آنان باشد، در هر صورت 
		تشخیصموضوع و تطبیق آن با قانون به عهده قاضی رسیدگی‌کننده است. <br>
		٭٭٭٭٭ <br>
		۳۲۰ <br>
		شماره پرونده ۱۴۹۲ ـ ۱/۱۸۶ ـ ۹۳ <br>
		سؤال <br>
		با توجه به تبصره ۱ ماده ۱۳۴ قانون مجازات اسلامی ۱۳۹۲ اگر در یک حادثه 
		رانندگی دو نفر مقتول و سه نفر مجروح گردند، آیا باید پنج مجازات تعیین 
		نمود یا یک مجازات؟ <br>
		نظریه شماره ۲۱۲۶/۹۳/۷ ـ ۵/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		در فرضی که بی‌احتیاطی راننده موجب فوت و مصدومیت عده‌ای شدهاست، موضوع با 
		توجه به تبصره ۱ ماده ۱۳۴ قانون مجازات اسلامی ۱۳۹۲ «از رفتار مجرمانه 
		واحد، نتایج مجرمانه متعدد حاصل شود...» مشمول مقررات این ماده (تعدد مادی) 
		است و سوای دیه مقتولین و مصدومین، فقط مجازات تعزیری اشد قابل اجراء است.
		<br>
		٭٭٭٭٭ <br>
		۳۲۱ <br>
		شماره پرونده ۱۴۹۹ ـ ۲۴۵ ـ ۹۳ <br>
		سؤال <br>
		آیا مؤسسات آموزش عالی غیرانتفاعی غیردولتی موظف به رعایت مقررات و 
		آئین‌نامه­های وزارت علوم و مصوبات شورای عالی انقلاب فرهنگی هستند یا خیر؟ 
		درصورت مثبت بودن پاسخ آیا این آیین‌نامه‌ها و قوانین در حکم قواعد آمره 
		برای مؤسسات مذکور محسوب شده که عدم رعایت آن باعث ابطال هر نوع اعمال 
		حقوقی با شخص ثالث می‌­گردد؟ <br>
		نظریه شماره ۲۱۲۱/۹۳/۷ ـ ۵/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		مستفاد از مواد ۶، ۷ و۹ قانون اهداف، وظایف و تشکیلات وزارت علوم، تحقیقات 
		و فناوری مصوب۱۳۸۳ و مصوبه شورای عالی انقلاب فرهنگی مورخ ۲/۹/۱۳۷۶ درخصوص 
		جایگاه، اهداف و وظایف شورای عالی نامبرده، مؤسسات آموزش عالی غیرانتفاعی و 
		غیردولتی هم موظف به رعایت مقررات و آئین‌نامه­‌ها و دستورالعمل­های وزارت 
		علوم و مصوبات شورای عالی انقلاب فرهنگی در حیطه وظایف مربوط بهخود 
		می‌­باشند. در اساسنامه مؤسسات مزبور هم ماده­ای اختصاص به بیان تبعیت این 
		نوع مؤسسات از مقررات مذکور دارد. <br>
		سؤال ذیل استعلام، عام و کلّی است و نمی‌ توان به­طور عموم راجع بهآمره 
		بودن قوانین و مقررات مربوط اظهارنظر کرد. <br>
		٭٭٭٭٭ <br>
		۳۲۲ <br>
		شماره پرونده ۱۱۸۳ ـ ۱/۱۸۶ ـ ۹۳ <br>
		سؤال <br>
		۱ـ در مجازاتهای تکمیلی چنانچه وفق ماده۲۴ قانون مجازات اسلامی مصوب ۱۳۹۲ 
		بقیه مدت محکومیت تبدیل به مجازات حبس گردد آیا مجازات حبس مذکور مشمول 
		مقررات مرور زمان می‌­گردد یا خیر؟ <br>
		۲ـ با توجه به ماده ۱۹ قانون مجازات اسلامی ۱۳۹۲ و درجه‌بندی مجازاتهای 
		تعزیری، مجازات انفصال موقت از خدمات دولتی و عمومی ذکر نشده است؛ در 
		حالیکه در قانون مجازات اسلامی (تعزیرات) مصوب ۱۳۷۵ مثل ماده۵۷۶ مجازات 
		انفصال از خدمات دولتی از ۱تا ۵ سال تعیین شده است لذا خواهشمند است 
		بفرمایید مجازات مذکور جزء کدامیک از درجات مجازاتهای موضوع ماده قانون 
		فوق­الذکر می‌­باشد؟ <br>
		نظریه شماره ۲۱۱۸/۹۳/۷ ـ ۵/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		۱ـ با توجه به اطلاق مقررات مرور زمان در قانون مجازات اسلامی ۱۳۹۲، اجرای 
		مجازات تکمیلی و آنچه به عنوان بدل از آن مجازات‌ها توسط دادگاه تعیین 
		می‌­گردد، مشمول مرور زمان خواهد بود. <br>
		۲ـ با توجه به ماده ۲۶ قانون مجازات اسلامی ۱۳۹۲ خصوصاً تبصره ۱ این ماده، 
		انفصال از خدمات دولتی (به طور موقت) یکی از مصادیق محرومیـت از حقوق 
		اجتماعی است و با توجه به مدت آن می‌­تواند از درجه ۵ یا ۶ یا ۷ مجازاتهای 
		تعزیری موضوع ماده ۱۹ قانون فوق الذکر محسوب شود. <br>
		٭٭٭٭٭ <br>
		۳۲۳ <br>
		شماره پرونده ۱۴۴۲ ـ ۲۵ ـ ۹۳ <br>
		سؤال <br>
		کارفرمایی به اتهام تسبیب در ایراد صدمات بدنی غیرعمدی ناشی از عدم رعایت 
		مقررات آیین‌نامه‌های حفاظتی و ایمنی حین کار ضمن محکومیت به پرداخت دیه در 
		حق شاکی خصوصی به رفع نواقص موجود در ماشین‌آلات به شرح نظریه بازرس اداره 
		کار محکوم گردیده است. ضمانت رفع نواقص مذکور در پرونده اجرایی چه می‌باشد؟ 
		آیا پرونده موجود در اجرای احکام تا رفع نواقص یا شمول مرور زمان بایستی 
		مفتوح باشد؟ <br>
		نظریه شماره ۲۱۰۵/۹۳/۷ ـ ۴/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		نظر به اینکه فرض مطروحه از مصادیق عدم رعایت نظامات ایمنی مذکور در 
		آیین‌نامه‌های مصوب شورای عالی حفاظت فنی موضوع ماده ۹۱ قانون کار مصوب 
		۱۳۶۹ می‌باشد که براساس ماده ۱۷۱ قانون کار، مرتکب علاوه بر محکومیت به 
		پرداخت دیه، مطابق ماده ۱۷۶ این قانون به پرداخت جزای نقدی و درصورت تکرار 
		به حبس و نیز رفع تخلف در مهلتی که دادگاه با کسب نظر نماینده وزارت تعاون، 
		کار و رفاه اجتماعی تعیین می‌نماید، محکوم خواهد شد و با توجه به خصیصه 
		مستمر بودن جرم مذکور (ترک فعل یا فعل)، تعیین مهلت یادشده نمی‌تواند جزئی 
		از مجازات تلقی گردد بلکه با انقضای این مهلت وبقاء یا وقوع مجدّد آن 
		تخلّفات، ارتکاب مجدّد جرم تلقی و مرتکب مجدداً مورد تعقیب قرارخواهد گرفت. 
		بنابراین با پرداخت دیه و جزای نقدی (در فرض سؤال) پرونده امر بایگانی 
		خواهد شد و وظیفه نظارت و مراقبـت در رعایت موازین قانونی مربوطه تا رفع 
		اشکالات و نواقـص به عهده وزارت تعاون، کار و رفاه اجتماعی است. <br>
		<br>
		شماره۲۹۰۲/۹۳/۷ ۲۰/۱۱/۱۳۹۳ <br>
		۳۲۴ <br>
		شماره پرونده ۱۴۵۰ ـ ۱۸۲ ـ ۹۳ <br>
		سؤال <br>
		در یکی از مراکز درمانی به درخواست خانوادهٔ نوزاد دختر، توسط یکی از پرسنل 
		بیمارستان نوزاد دختر با نوزاد پسر خانوادهٔ دیگر تعویض می‌شود. <br>
		۱ـ آیا عمل ارتکابی دارای وصف مجرمانه است یا خیر؟ <br>
		۲ـ اگر ضمن ارتکاب عمل، شخص فاعل، وجه نیز دریافت کند وضعیت چه خواهد بود؟
		<br>
		نظریه شماره ۲۰۸۲/۹۳/۷ ـ ۳/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		۱ـ مورد استعلام که نوزاد دختر با نوزاد پسر در یکی از مراکز درمانی و 
		تعمداً از طرف یکی از پرسنل بیمارستان تعویض شده است، واجد وصف کیفری بوده 
		و اقدام مذکور منطبق با ماده ۶۳۱ قانون مجازات اسلامی مصوب ۱۳۷۵ می‌باشد.
		<br>
		۲ـ در بزه موضوع ماده ۶۳۱ قانون مجازات اسلامی مصوب ۱۳۷۵، انگیزه مرتکب و 
		دریافت یا عدم دریافت وجه، تأثیری در تحقق بزه ندارد. <br>
		٭٭٭٭٭ <br>
		۳۲۵ <br>
		شماره پرونده ۱۴۰۳ ـ ۱/۱۸۶ ـ ۹۳ <br>
		سؤال <br>
		آیا تبصره ۲ ماده ۱۲۷ قانون مجازات اسلامی مصوب ۱۳۹۲ دلالت بر نسخ ضمنی 
		تبصره ماده ۶۱۲ قانون مجازات اسلامی (تعزیرات) ۱۳۷۵ دارد؟ <br>
		نظریه شماره ۲۰۵۶/۹۳/۷ ـ ۱/۹/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		باتوجه به اینکه مجازات قاتل عمدی در مواردی که به هرعلت قصاص نشود، با 
		لحاظ ماده ۴۴۷ قانون مجازات اسلامی ۱۳۹۲ براساس ماده ۶۱۲ قانون مجازات 
		اسلامی ۱۳۷۵ تعیین می‌شود و با عنایت به حکم مقرر در تبصره ۲ ماده ۱۲۷ 
		قانون مجازات اسلامی مصوب ۱۳۹۲ که مجازات معاون براساس میزان تعزیر فاعل 
		اصلی جرم با لحاظ بند ت این ماده تعیین می‌شود، بنابراین به نظر می‌رسد 
		تبصره ماده ۶۱۲ قانون مجازات اسلامی مصوب ۱۳۷۵ منسوخ است. <br>
		&nbsp;٭٭٭٭٭ <br>
		۳۲۶ <br>
		شماره پرونده ۱۶۵۳ ـ ۱/۱۶۸ ـ ۹۳ <br>
		سؤال <br>
		به استناد بند ک ماده ۳ قانون اصلاح قانون تشکیل دادگاههای عمومی و انقلاب 
		پس از آنکه تحقیقات پایان یافت، بازپرس آخرین دفاع متهم را استماع نموده با 
		اعلام ختم تحقیقات و اظهار عقیده خود، پرونده را نزد دادستان می‌فرستد. آیا 
		استناد به مواد قانونی در صدور قرار مجرمیت از ناحیه بازپرس الزامی است؟
		<br>
		نظریه شماره ۲۴۰۷/۹۳/۷ ـ ۳/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		&nbsp;اگرچه استناد به مواد قانونی در صدور قرار مجرمیت از ناحیه بازپرس در 
		قانون به صراحت نیامده است، ولی لازم است که بازپرس نیز در اظهارعقیده­اش 
		به مجرمیت، مستدل و مستند به مواد قانونی اظهارعقیده نماید؛ زیرا مجرم 
		دانستن متهم به ارتکاب جرم، مستلزم تعیین عنصر قانونی جرم انتسابی نیز 
		می‌­باشد. شایان ذکر است در ماده ۲۶۴ قانون آیین دادرسی کیفری مصوب ۱۳۹۲ که 
		متعاقباً لازم‌الاجراء خواهد شد، بهلزوم مستند بودن اظهار عقیده بازپرس 
		تصریح شده است. <br>
		٭٭٭٭٭ <br>
		۳۲۷ <br>
		شماره پرونده ۵۹۹ ـ ۱/۱۲۷ ـ ۹۳ <br>
		سؤال <br>
		چنانچه خواهان اقدام به درج مشخصات شخصی که ساکن محل اقامه دعوی می‌باشد، 
		به عنوان خوانده‌ای که اصلا دعوی متوجه وی نیست (به صورت صوری) همراه با 
		شخص دیگر به عنوان خوانده واقعی کند تا از اقامه دعوی در محل اقامت خوانده 
		واقعی خودداری نماید و دادگاه احراز می‌نماید که دعوی متوجه خوانده‌ای که 
		به طور صوری ذکر شده است، نیست، آیا دادگاه می‌­تواند نسبت به خوانده‌ای که 
		دعوی اصلاً متوجه وی نمی‌باشد قرار رد دعوی طبق ماده۸۹ ق. آ. د. م صادر و 
		نسبت به اصل دعوی با عنایت بهماده ۱۱ قانون آئین دادرسی مدنی و اصل صلاحیت 
		محل اقامت خوانده قرار عدم صلاحیت به شایستگی محل اقامت وی صادر نماید؟ <br>
		نظریه شماره ۲۴۲۶/۹۳/۷ ـ ۶/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		اگر در فرض سؤال، یکی از خـواندگان به لحاظ عـدم توجه دعوا بهخوانده دیگر، 
		ایراد عدم صلاحیت محلی طرح نماید و دادگاه احراز نماید، دعوا متوجه خوانده 
		دیگر نبوده و خواهان صرفاً برای استفاده از مفاد ماده ۱۶ قانون آیین دادرسی 
		درامور مدنی نام وی را به عنوان خوانده در دادخواست قید نموده است، باتوجه 
		به ماده ۸۸ قانون آیین دادرسی درامورمدنی که مقرر می‌دارد، دادگاه قبل از 
		ورود در ماهیت دعوا نسبت به ایرادات واعتراضات وارده اتخاذ تصمیم نماید، به 
		نظر می‌رسد چون اظهارنظر راجع به صلاحیت محلی متوقف برتوجه یا عدم توجه 
		دعوا به خوانده دیگر است، دادگاه باید بدواً راجع به عدم توجه دعوا به 
		خوانده دیگر اظهارنظر نماید و پس از قطعیت آن، راجع به صلاحیت محلی اتخاذ 
		تصمیم کند. <br>
		٭٭٭٭٭ <br>
		۳۲۸ <br>
		شماره پرونده ۱۴۶۵ ـ ۲۵ ـ ۹۳ <br>
		سؤال <br>
		یک فرد نظامی مرتکب جرم شده و سپس از خدمت اخراج می‌شود. دادگاه بدون آنکه 
		از اخراج متهم از خدمت اطلاع داشته باشند، مشارالیه را به تنزیل یک درجه 
		بدل از حبس محکوم می‌نماید پرونده به شعبه اجرای احکام ارسال اجرای احکام 
		دستور اجرای حکم (اعمال تنزیل درجه) را به یگان صادر نموده و یگان در پاسخ 
		اعلام نموده محکوم علیه از خدمت اخراج شده است. حال با عنایت به اینکه حکم 
		محکومیت قابلیت اجرا ندارد، اجرای احکام در قبال این رأی چه تصمیمی را 
		می‌بایست اتخاذ نماید؟ <br>
		نظریه شماره ۲۴۳۹/۹۳/۷ ـ ۷/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		در فرض مطروحه با توجه به قطعی بودن رأی، موجب قانونی جهت صدور حکم به 
		مجازات دیگر وجود ندارد و با منتفی شدن اجرای رأی، پرونده باید بایگانی 
		گردد. ضمناً ماده۶۳۸ قانون آئین دادرسی کیفری مصوب ۱۳۹۲ در خصوص مورد، 
		تعیین تکلیف نموده است. <br>
		٭٭٭٭٭ <br>
		۳۲۹ <br>
		شماره پرونده ۱۶۷۷ ـ ۱۱۶ ـ ۹۳ <br>
		سؤال <br>
		با عنایت به ماده ۱۲۴ لایحه قانونی اصلاح قسمتی از قانون تجارت که مقرر 
		داشته: «هیأت‌مدیره باید اقلاً یک نفر شخص حقیقی را به مدیریت عامل شرکت 
		برگزیند و حدود اختیارات و مدت تصدی و حق‌الزحمه او را تعیین کند....» 
		اعلام فرمائید که آیا انتخاب بیش از یک نفر بعنوان مدیریت عامل شرکت با 
		تعیین حدود اختیارات هر کدام قانونی است یا خیر؟ <br>
		نظریه شماره ۲۴۵۰/۹۳/۷ ـ ۸/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		&nbsp;با توجه به ماده ۱۲۴ قانون تجارت، به نظر می‌رسد که قانون مزبور انتخاب 
		بیش از یک مدیرعامل را تجویز نموده است، هرچند که در عمل مشاهده نشده است 
		که شرکتی دارای بیش از یک مدیرعامل باشد، اما وسعت عملیات شرکت از نظر تنوع 
		یا قلمرو جغرافیایی ممکن است تعدد مدیرعامل را توجیه نماید که دراین صورت 
		نیز حدود اختیارات هریک از آن‌ها باید به نحوی تعیین شود که با یکدیگر 
		تداخل نداشته باشد. <br>
		٭٭٭٭٭<br>
		۳۳۰ <br>
		شماره پرونده ۱۵۵۶ ـ ۱/۱۸۶ ـ ۹۳ <br>
		سؤال <br>
		نوجوانی زیر ۱۸ سال مرتکب جرم سرقت در شب از درجه ۵ و تغییر در شماره پلاک 
		موتور سیکلت از درجه ۶ و رانندگی بدون گواهی نامه با موتور سیکلت از درجه ۷ 
		گردیده است. با توجه به اینکه در مورد نوجوان طبق ماده ۸۹ قانون مجازات 
		اسلامی مصوب ۱۳۹۲ تعیین مجازات می‌گردد آیا در مورد چنین شخصی رعایت ماده 
		۱۳۴ قانون مرقوم و تبصره ۴ آن ضروری است؟ به عبارتی دیگر، بایستی مجازات 
		اشد (بین بندهای ت و ث) اعمال گردد و سپس با مجازات درجه ۸ به استناد تبصره 
		۴ ماده مرقوم جمع شود؟ <br>
		نظریه شماره ۲۴۶۵/۹۳/۷ ـ ۹/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		مقررات تعدّد، عام وکلی است و شامل جرایم ارتکابی نوجوانان بین ۱۵ تا ۱۸ 
		سال نیز می‌شود و در فرض سؤال با رعایت ماده ۱۳۴ قانون مجازات اسلامی ۱۳۹۲، 
		طبق بندهای پ و ت ماده ۸۹ این قانون، مجازات درجه ۵ و۶ تعیین و اشد آن‌ها 
		با مجازات درجه ۷ که به شرح بند ث ماده مذکور تعیین می‌شود، جمع می‌­گردد.
		<br>
		٭٭٭٭٭ <br>
		۳۳۱ <br>
		شماره پرونده ۱۳۴۱ ـ ۵۴ ـ ۹۳ <br>
		سؤال <br>
		با توجه به قسمت اخیر تبصره در ماده ۲۲ قانون مبارزه با مواد مخدر با 
		اصلاحات و الحاقات بعدی آیا ملاک مجازات مأمور فراری‌دهنده مجرم اصلی، کیفر 
		قانونی مجرم اصلی است یا کیفر مورد حکم و مجازاتی که برای او تعیین شده 
		است؟ <br>
		برای مثال اگر مجازات قانونی جرم مجرم اصلی حبس ابد یا شلاق و جزای نقدی 
		باشد و دادگاه با اعمال تخفیف ۱۵ سال حبس شلاق و جزای نقدی برای او تعیین 
		کند، مجازات مأمور فراری‌دهنده طبق تبصره یک ماده ۲۲ قانون مرقوم براساس 
		مجازات قانونی تعیین می‌شود یا مجازات مقرر در حکم دادگاه؟ <br>
		نظریه شماره ۲۴۷۴/۹۳/۷ ـ ۱۰/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		باتوجه به منطوق ماده ۲۲ قانون اصلاح قانون مبارزه با مواد مخدّر که فراری 
		دادن متهم اصلی قبل از محاکمه را پیش­بینی نموده است و در این فرض تعیین 
		مجازات برای متهم موضوع ماده ۲۲ قانون مذکور نمی‌­تواند نصف مجازات متهم 
		اصلی باشد، چون هنوز متهم اصلی محاکمه نشده و نیز با عنایت به فرض 
		تجدیدنظرخواهی متهم فراری‌دهندهمجرم اصلی که در موارد مذکور در تبصره ۲‌‌ 
		همان مادّه پیش­بینی شده است، در نتیجه به نظر می‌رسد که ملاک تعیین مجازات 
		متهم موضوع ماده ۲۲ قانون مذکور، مجازات قانونی جرم مرتکب اصلی است، نه 
		مجازات مندرج در حکم برای مرتکب اصلی. <br>
		٭٭٭٭٭ <br>
		۳۳۲ <br>
		شماره پرونده ۱۴۸۶ ـ ۱/۳ ـ ۹۳ <br>
		سؤال <br>
		هر‌گاه در جهت اجرای حکم از ناحیه طرفین ملکی معرفی گردد و در راستای مواد 
		۱۳۱و ۱۳۲ از قانون اجرای احکام مدنی خریداری نباشد و محکوم له نیز به نسبت 
		طلبش آنرا قبول ننماید، ۱ـ متعاقب آن در راستای ماده۲ قانون نحوه اجرای 
		محکومیت­های مالی امکان بازداشت محکومٌ‌علیه وجود دارد؟ <br>
		۲ـ آیا بعداً محکومٌ‌له می‌تواند در جهت اجرای حکم و استیفای طلب خویش 
		مجددا‌‌ همان ملک را به اجرای احکام معرفی نماید؟ <br>
		۳ـ هر‌گاه در راستای ماده۱۳۱ قانون اجرای احکام مدنی به تقاضای محکومٌ‌له 
		که خریدار برای خرید ملک پیدا نشده مزایده تجدید گردد، چنانچه خریداری به 
		قیمت بالا‌تر از قیمت کار‌شناسی انجام شده پیدا نشود، امکان فروش آن به 
		قیمت پایین‌تر از قیمت کار‌شناسی وجود دارد؟ <br>
		نظریه شماره ۲۴۸۱/۹۳/۷ ـ ۱۰/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		۱ـ با وجود مالی که متعلق به محکومٌ‌علیه بوده و جهت استیفاء 
		محکومٌ‌بهمعرفی شده، اگرچه با دو بار مزایده، مشتری پیدا نشود (محکومٌ‌له 
		هم آن­ را قبول نکند)، بازداشت محکومٌ‌علیه در اجرای مقررات ماده۲ قانون 
		نحوه اجرای محکومیت‌های مالی، مجوز قانونی ندارد. <br>
		۲ـ پس از رفع توقیف مال بعد از مزایده دوّم، توقیف مجدد آن بدون تغییر 
		شرایط وجهی ندارد؛ زیرا عملاً باعث انجام بیش از دو بار مزایده می‌شود که 
		مغایر نظر مقنن است. امّا هرگاه در اثر گذشت زمان متنابه یا هر علت دیگر، 
		شرایط مؤثر فروش ملک مزبور تغییر یافته باشد، با احراز و تشخیص دادگاه 
		ذیربط با توجه به اینکه لزوم اجرای حکم کماکان برقرار می‌باشد، به نظر 
		می‌رسد با منعی مواجه نیست. <br>
		۳ـ برابر ماده۱۳۱ قانون اجرای احکام مدنی در مزایده دوّم، مال مورد مزایده 
		به هـر میزان که خریدار پیدا کند، به فروش خواهد رفت که به نظر می‌رسد مقنن 
		در این حالت، فروش مال به قیمتی کمتر از قیمتارزیابی شده را تجویز نموده 
		است؛ زیرا مزایده خود، وسیله کشف قیمت است و هـرگاه دو مرحله مزایده به نحو 
		صحیح انجام پذیرد و باین حال خریداری به قیمت ارزیابی شده، یافت نشود، خود 
		این امر حکایت از این دارد که قیمت ارزیابی شده، قیمت روز مال مزبور نیست. 
		با این حال ازآنجا که اجرای احکام دادگستری باید همواره به عنوان امین 
		رفتار نماید، این امر اقتضاء دارد که فروش مال به قیمت متعارف باشد که بسته 
		به زمان و محل برگزاری مزایده، متفاوت است. ضمناً با عنایت به ماده۱۳۲ 
		قانون یاد شده، فروش مال به خود محکوم‌له بهقیمتی کمتر از قیمت ارزیابی 
		شده، جایز نیست. <br>
		٭٭٭٭٭ <br>
		۳۳۳ <br>
		شماره پرونده ۱۴۷۹ ـ ۱/۱۸۶ ـ ۹۳ <br>
		سؤال <br>
		در مورد جرائم ناشی از تخلفات رانندگی موضوع ماده۷۱۷ از قانون مجازات 
		اسلامی (بخش تعزیرات مصوب۱۳۷۵) در فرضی که شاکی خصوصی گذشت کرده باشد و 
		سایر شرایط ماده ۶۴ قانون مجازات اسلامی ۱۳۹۲ موجود باشد، باید قانون وصول 
		برخی از درآمدهای دولت اعمال شود یا مجازات جایگزین حبس؟ <br>
		نظریه شماره ۲۵۰۸/۹۳/۷ ـ ۱۵/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		با توجه به صراحت بند ۱ مادّه ۳ قانون وصول برخی از درآمدهای دولت، و مصرف 
		آن در موارد معین، مصوب ۱۳۷۳، و اصلاحات و الحاقات بعدی که جرائم رانندگی 
		را به صورت خّاص، جز در مواردی که در قوانیندیگر به صراحت از شمول بند 
		فوق­الذکر خارج شده باشد، (نظیر تبصرهمادّه ۷۱۸ قانون مجازات اسلامی مصوب 
		۱۳۷۵) مشمول مجازات جزاینقدی مذکور در آن دانسته است، بنابراین جرائم 
		رانندگی مذکور، اصولاً از شمول مقررات موضوع فصل نهم قانون مجازات اسلامی 
		مصوب ۱۳۹۲، تحت عنوان مجازات جایگزین حبس خارج می‌باشد. <br>
		٭٭٭٭٭ <br>
		۳۳۴ <br>
		شماره پرونده ۱۵۴۰ ـ ۵۴ ـ ۹۳ <br>
		سؤال <br>
		با توجه به ماده ۱۳ قانون مبارزه با مواد مخدر هرگاه واحد صنعتی خود را 
		برای فروش مواد مخدر یا روان گردانهای صنعتی غیردارویی محدود سازد یا مورد 
		استفاده قرار دهد، عمل ارتکابی مشمول ضبط می‌شود یا خیر؟ به بیان دیگر، آیا 
		عنوان مجرمانه توزیع مواد شامل فروش مواد هم می‌شود یا خیر؟ <br>
		نظریه شماره ۲۵۱۰/۹۳/۷ ـ ۱۵/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		کلمات «توزیع» و «فروش» در قانون اصلاح قانون مبارزه با مواد مخّدر مصـوب 
		۱۳۶۷ و اصلاحات و الحاقات بعدی در معـانی متـفاوتی به­کارگرفته شده­اند، 
		همچنان که در مواد مختلف این قانون نظیر مواد ۴ و ۸ از هر دو واژه درکنار 
		هم استفاده شده است و به نظر می‌­رسد رابطه بین «توزیع» و «فروش»، رابطه 
		عموم و خصوص من وجه است و لذا هر توزیعی لزوماً فروش نمی‌­باشد و هر فروشی 
		لزوماً توزیع نیست؛ ضمن اینکه توزیع، عملی مادی و فیزیکی و فروش، عملی 
		حقوقی است و توزیع افاده کثرت را دارد ولکن فروش لزوماً چنین مفهومی را در 
		برندارد. بنابه مراتب، صرف فروش مواد مخدّر و یا روان­گردان در واحدهای 
		مذکور در ماده ۱۳ قانون فوق­الذکر بدون اینکه مفهوم توزیع را در برداشته 
		باشد، نمی‌­تواند از مصادیق ماده قانون یادشده، باشد. <br>
		٭٭٭٭٭ <br>
		۳۳۵ <br>
		شماره پرونده ۷۴۱ ـ ۱/۱۲۷ ـ ۹۳ <br>
		سؤال <br>
		درمواردی که خواهان در ستون دادخواست در قسمت خواسته مبادرت به ذکر خواسته 
		خود نمی‌­نماید بلکه آن را در ذیل دادخواست خود قسمت توضیحات عنوان 
		می‌نماید، آیا تکلیفی برای قاضی درمورد رسیدگی نسبت به آن وجود دارد؟ <br>
		نظریه شماره ۲۵۳۶/۹۳/۷ ـ ۱۰/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		&nbsp;با توجّه به مادّه ۵۱ ق. ا. د. م مصوب ۱۳۷۹ که مقرر می‌دارد دادخواست باید 
		در روی برگ­های چاپی مخصوص نوشته شود و حاوی نکات مذکوردر این مادّه باشد و 
		فرم تهیه شده برای دادخواست توسط قوه قضائیه برای تأمین همین منظور بوده و 
		اصولاً به همین علّت، «مخصوص» تلقی می‌شود و با توجّه به اینکه برابر مادّه 
		۵۴ قانون یاد شده، صدور اخطار رفع نقص به عهده مدیر دفتر است و وی برای 
		احراز تکمیل قسمت­های تعیین شده در دادخواست، موظف به مراجعه به شرح 
		دادخواست نمی‌­باشد و با عنایت به اینکه هدف مقنن از پیش­بینی لزوم طرح 
		دعوی در برگ چـاپی مخصوص، برقراری نظم دادرسی بهویژه در طرح دعوا و سهولت 
		آگاهی کارکنان اداری و قاضی دادگاه مربوطه و البته خوانده، از ارکان مهم 
		تشکیل‌دهنده پرونده قضائی می‌باشد، بنابراین در فرض سؤال که خواسته در محلّ 
		تعیین شده در دادخواست قید نشده است، مورد از موارد نقص می‌باشد که برابر 
		قانون باید رفع شود. <br>
		٭٭٭٭٭ <br>
		۳۳۶ <br>
		شماره پرونده ۱۶۳۳ ـ ۱۸۲ ـ ۹۳ <br>
		سؤال <br>
		آیا عدم پاسخ به دستورات قضایی که در قالب استعلام از بانک‌ها و سایر 
		ادارات دولتی صورت می‌گیرد جرم محسوب می‌گردد یا خیر؟ <br>
		نظریه شماره ۲۵۳۸/۹۳/۷ ـ ۲۰/۱۰/۱۳۹۳ <br>
		<br>
		نظریه مشورتی اداره کل حقوقی قوه قضائیه <br>
		فرض سؤال که مرجع قضائی از اداره دولتی استعلام نموده، ولی اداره تخلف کرده 
		و اعلام پاسخ ننموده است، منطبق با ماده ۲۱۲ قانون آیین دادرسی در امور 
		مدنی است و رسیدگی و صدور حکم به مجازات مقرر در ماده مرقوم نیز توسط‌‌ 
		همان دادگاه استعلام‌کننده انجام می‌شود. <br>
		٭٭٭٭٭ <br>
		۳۳۷<br>
		شماره پرونده ۱۷۹۶ ـ ۱/۱۶۸ ـ ۹۳<br>
		سؤال <br>
		با توجه به اینکه در سیستم مدیریت پرونده (cms) ثبت نتیجهٔ ابلاغ اوراق 
		قضایی ضروری دانسته شده است و با عنایت به رویکرد قوه قضائیه مبنی بر 
		دادرسی الکترونیکی و نتیـجتاً گسترش طریقـهٔ ابلاغ اوراق قضایی با 
		پیـش‌بینی آن در مـاده ۶۵۵ الحـاقیه به قانون آئین دادرسی کیفری مصوب سال 
		۱۳۹۲، آیا ثبت نتیجه ابلاغ توسط کارمندان ذی سمت در واحد ابلاغ و رؤیت آن 
		از ناحیهٔ دادگاه بدون ملاحظهٔ گواهی ابلاغ شدهٔ مأمور ابلاغ، کافی جهت 
		احراز ابلاغ صحیح قانونی می‌باشد یاخیر؟ <br>
		نظریه مشورتی اداره کل حقوقی قوه قضائیه<br>
		صراحت مادّه ۶۵۵ قانون آئین دادرسی کیفری مصوب۱۳۹۲، ابلاغ اوراق قضایی از 
		طریق پست الکترونیکی را معتبر و کافی دانسته است؛ لذا درصورتی که با رعایت 
		تبصره۳‌‌ همان مادّه و مفاد مادّه ۶۵۶ و تبصره آن، صحت امضای الکترونیکی و 
		اعتبار آن با رعایت تمهیدات امنیتی پیش‌بینی شده در مواد مذکور محرز گردد، 
		جهت احراز ابلاغ صحیح و قانونی کافی می‌باشد. با این حال، تعیین چگونگی 
		ابلاغ الکترونیکی اوراق قضایی منوط است به تصویب آئین‌نامه اجرایی مربوط از 
		سوی رئیس محترم قوه قضائیه که مطابق قسمت اخیر تبصره۲ مادّه ۶۵۵ قانون یاد 
		شده، می‌باید توسط شورای راهبردی دادرسی الکترونیکی (موضوع مادّه ۶۴۹) تهیه 
		شود. <br>
		٭٭٭٭٭<br>
		۳۳۸<br>
		شماره پرونده ۱۴۹۱ ـ ۳۲ ـ ۹۳<br>
		سؤال <br>
		فردی که دچار مرگ مغزی شده تا زمانی که به دستگاه تنفس مصنوعی وصل است تنفس 
		و ضربان قلب وی برقرار و به محض جدا نمودن فرد از دستگاه مذکور فعالیت قلب 
		و تنفس وی قطع خواهد شد. با عنایت به مطالب فوق‌الذکر برای فردی که به 
		دنبال تصادف و با تشخیص متخصصین و تأیید پزشکی قانونی دچار مرگ مغزی شده و 
		اولیای دم وی نیز رضایت خود را نسبت به اهدای اعضاء وی اعلام نموده‌اند دو 
		سؤال مطرح است. <br>
		۱ـ بسته به آماده بودن یا نبودن تیم پیوند اعضاء ممکن است از دقایقی بعد از 
		تشخیص مرگ مغزی تا چند روز بعد از آن عمل پیوند انجام و فرد از دستگاه جدا 
		و به تبع آن فعالیت قلب و تنفس وی قطع شود. حال در صورتی که تشخیص مرگ مغزی 
		در ماه حرام و عمل پیوند عضو و جدا کردن فرد از دستگاه در سایر ایام صورت 
		گیرد، تاریخ فوت وی کدام خواهدبود: زمان تشخیص مرگ‌مغزی و یا زمان جدا کردن 
		وی از دستگاه؟ <br>
		۲ـ در پاره‌ای از موارد که اولیاء دم قصد اهداء عضو از فرد مورد نظر نداشته 
		لیکن نظر به اینکه بازگشت به حیات بیمارشان غیرممکن است و با توجه به 
		هزینه‌های نگهداری بسیار بالا چنین بیمارانی تقاضای قطع دستگاه را مطرح 
		می‌نمایند آیا این امر با رضایت اولیای دم امکان‌پذیر است؟ <br>
		نظریه مشورتی اداره کل حقوقی قوه قضائیه<br>
		۱ـ تشخیص مرگ، امری مربوط به علوم پزشکی است. چنانچه از نظر علم پزشکی کسی 
		که دچار مرگ مغزی شده، مرده محسوب می‌شود، تاریخ مرگ مغزی، تاریخ فوت وی 
		محسوب شده و سنجش ماههای حرام از غیر آن، بر اساس آن تاریخ محسوب می‌شود.
		<br>
		۲ـ چنانچه مطابق تبصره ۱ ماده واحده قانون پیوند اعضای بیماران فوت شده یا 
		بیمارانی که مرگ مغزی آنان مسلّم است مصوب ۱۳۷۹ و تبصره ۳ ماده ۲ آئین‌نامه 
		اجرائی قانون مذکور فوت، مسلّم باشد، اجابت درخواست خانواده متوفی منع 
		قانونی ندارد. <br>
		٭٭٭٭٭<br>
		۳۳۹<br>
		شماره پرونده ۱۸۵۲ ـ ۱/۳ ـ ۹۳<br>
		سؤال <br>
		۱ـ زندانیانی که دارای تعدد محکومیت بوده و با آزادی مشروط محکومیت اولیه 
		آن‌ها موافقت می‌گردد، شروع محکومیت ثانویه از چه تاریخی می‌باشد؟ <br>
		۲ ـ زندانیانی که با آزادی مشروط آن‌ها موافقت می‌گردد و مرجع قضائی اعلام 
		می‌نماید در صورت واریز و یا استهلاک جزای نقدی آزاد شوند، تاریخ محاسبه 
		جزای نقدی چه زمانی می‌باشد؟ <br>
		نظریه مشورتی اداره کل حقوقی قوه قضائیه<br>
		۱ـ نظر به اینکه دستور (حکم) آزادی مشروط به محض صدور، قابل اجراء می‌باشد، 
		بنابراین محکومیت ثانوی محکومٌ‌علیه (حبس) از تاریخ صدور حکم آزادی مشروط، 
		شروع و با رعایت مقررات مربوطه مورد محاسبه قرار می‌گیرد. <br>
		۲ـ اولاً: مقنن در مادّه ۵۸ قانون مجازات اسلامی مصوب۱۳۹۲ شرایط برخورداری 
		از آزادی مشروط را تصریح نموده و اشاره‌ای به جزای نقدی درمجازات حبس توأم 
		با جزای نقدی ندارد، بنابراین نمی‌توان صدور حکم به آزادی مشروط را منوط به 
		پرداخت جزای نقدی نمود؛ زیرا پس از صدور حکم آزادی مشروط ممکن است 
		محکومٌ‌علیه با استفاده از برخی مقررات، مانند تقسیط جزای نقدی در جرایم 
		موضوع قانون اصلاح قانون مبارزه با مواد مخدر طبق تبصره۱ مادّه ۳۱ این 
		قانون، با تحمل حبس بدل از جزای نقدی و یا پرداخت آن بتواند از حکم صادر 
		شده در خصوص آزادی مشروط بهره‌مند شود. <br>
		ثانیاً: صدور حکم آزادی مشروط و تعلیق آزادی محکوم، به پرداخت جزای نقدی 
		نیز صحیح نیست؛ ولی چنانچه محکومٌ­علیه استطاعت پرداخت جزای نقدی مورد حکم 
		را نداشت، به علت عجز از پرداخت جزای نقدی به دستور دادگاه در بازداشت 
		می‌ماند. <br>
		ثالثاً: با توجه به پاسخ بند یک، محاسبه بازداشت بدل از جزای نقدی، از 
		تاریخ صدور حکم آزادی مشروط محکومٌ­‌علیه صورت می‌پذیرد. <br>
		٭٭٭٭٭<br>
		شماره۳۳۳۴/۹۴/۷ ۲۶/۱/۱۳۹۴<br>
		۳۴۰<br>
		شماره پرونده ۱۸۵۷ ـ ۱۶/۹ ـ ۹۳<br>
		سؤال <br>
		چنانچه خواهان در حین تنظیم و تقدیم دادخواست شماره تلفن همراه یا ثابت خود 
		را قید کند، آیا به موجب ماده ۹ قانون حمایت خانواده ۱۳۹۱، این شماره تلفن 
		را برای ابلاغ می‌توان مـورد اسـتفاده قرار داد یا می‌بایست تصریح کـند که 
		شماره تلفن برای امر به ابلاغ اعلام شده است؟ <br>
		نظریه شماره ۲۶۶۴/۹۳/۷ ـ ۲۹/۱۰/۱۳۹۳<br>
		&nbsp;نظریه مشورتی اداره کل حقوقی قوه قضائیه<br>
		درفرض استعلام، چنانچه خواهان در دادخواست تقدیمی شماره تلفن همراه یا ثابت 
		خود را قید نماید، قطع نظر از اینکه ماده ۹ قانون حمایت خانواده مصوب 
		۱/۱۲/۱۳۹۱ حصری نیست، دادگاه درصورتی شماره‌های تماس مقید در دادخواست را 
		می‌تواند برای امر ابلاغ مورد استفاده قرار دهد که خواهان تصریح نماید 
		شماره تلفن همراه یا ثابت مصرح در دادخواست را برای امر ابلاغ، اعلام نموده 
		است. شایان ذکر است، باتوجه به صراحت قسمت اخیر ماده قانونی صدرالاشاره، 
		احراز صحت ابلاغ با دادگاه است. <br>
		٭٭٭٭٭<br>
		۳۴۱<br>
		شماره پرونده ۲۲۳۲ ـ ۵۹ ـ ۹۳<br>
		سؤال <br>
		فرزندی با شرایط امکان لحوق به پدر از همسر دائمی متولد شده و پدر برای وی 
		شناسنامه اخذ نموده است. حدود هفت سال رفتار پدر نسبت به فرزند قولاً و 
		عملاً به نحوی بوده است که اقرار و اعتراف به فرزند بودن محسوب می‌شود، 
		حالیه بعد از چندین سال پدر مشکوک می‌شود که آیا فرزند از صلب وی می‌باشد 
		یا خیر و اقدام به انجام آزمایش DNA می‌نماید، نتیجه آزمایش حاکی از این 
		می‌باشد که این فرزند نمی‌تواند از صلب این پدر باشد اکنون پدر با استناد 
		نتیجه آزمایش، دعوی نفی ولد را مطرح می‌کند، آیا دعوای نفی او مسموع است؟
		<br>
		نظریه شماره ۱/۹۴/۷ ـ ۸/۱/۱۳۹۴<br>
		نظریه مشورتی اداره کل حقوقی قوه قضائیه<br>
		در فرض مطروحه، با توجه به مواد ۱۱۵۸، ۱۱۶۱ و ۱۱۶۲ قانون مدنی، نظربه اینکه 
		طفل مورد بحث در زمان زوجیت متولد شده و قبلاً هم زوج به ابوت خود و فرزندی 
		طفل اقرار کرده و برای او شناسنامه گرفته و از تاریخ تولد او مطلع بوده 
		است، دعوای نفی ولد از او مسموع نخواهد بود و کلیه تکالیف شرعی و قانونی را 
		در مورد طفل به عهده دارد. <br>
		٭٭٭٭٭<br>
		۳۴۲<br>
		شماره پرونده ۲۱۴۸ ـ ۱/۱۸۶ ـ ۹۳<br>
		سؤال <br>
		در موارد مسؤولیت کیفری شخص حقوقی، چه مقامی باید احضار شود و صدور قرار 
		تامین کیفری چگونه خواهد بود؟ <br>
		نظریه شماره ۵۱/۹۴/۷ ـ ۱۷/۱/۱۳۹۴<br>
		نظریه مشورتی اداره کل حقوقی قوه قضائیه<br>
		اولاًَ: شخص حقوقی درصورتی دارای مسئولیت کیفری است که نماینده قانونی شخص 
		حقوقی، به نام و در راستای منافع آن مرتکب جرم شود، بنابراین درصورت وجود 
		دلایل کافی بر توجه اتهام به شخص حقوقی، نماینده قانونی شخص حقوقی، احضار و 
		مدافعات او به نمایندگی از شخص حقوقی، استماع می‌شود. <br>
		ثانیاً: با توجه به هدف و فلسفه اصلی صدور «قرار تأمین کیفری»، این امر 
		مختص اشخاص حقیقی است و درخصوص اشخاص حقوقی، مصداق ندارد، بدیهی است که 
		صدور قرار تأمین خواسته نسبت به اموال شخص حقوقی مطابق مقررات قانونی 
		بلامانع است. <br>
		٭٭٭٭٭<br>
		۳۴۳<br>
		شماره پرونده ۲۳۰۶ ـ ۱/۱۸۶ ـ ۹۳<br>
		سؤال <br>
		با عنایت با قانون مجازات اسلامی ۱۳۹۲، در صورتی که شخص مرتکب تعدد و یا 
		تکرار جرم گردد مجازات تشدید می‌شود و از آنجایی که یکی از مجازاتهای مصرح 
		در قانون، شلاق تا ۷۴ ضربه شلاق تعزیری می‌باشد و با اعمال قاعده تعدد و 
		تکرار میزان شلاق از میزان حد بیشتر می‌شود، بفرمایید آیا با توجه به اینکه 
		تعزیر در شرع مادون حد می‌باشد، آیا می‌توان بیشتر از میزان حد حکم صادر 
		نمود؟ <br>
		نظریه شماره ۹۱/۹۴/۷ ـ ۱۹/۱/۱۳۹۴<br>
		نظریه مشورتی اداره کل حقوقی قوه قضائیه<br>
		تشدید مجازات جرائم تعزیری به لحاظ شمول تعدد جرم ومقررات تکرار جرم موضوع 
		مواد۱۳۴و ۱۳۷ قانون مجازات اسلامی ۱۳۹۲ صرف نظر از اینکه پس از اعمال این 
		مقررات میزان مجازات چقدر می‌شود، به حکم قانون صورت می‌پذیرد و مجازات 
		شلاق تعزیری نیز مستثنی نشده است. بنابراین، در فرض سؤال، چنانچه با اعمال 
		مقررات تعدد و تکرار، مجازات تشدید شده و تعداد شلاق تعزیری مورد حکم از ۷۴ 
		ضربه هم تجاوز نماید، چون این امر مستند به قانون بوده، لذا فاقد اشکال 
		است. ضمناً متذکر می‌گردد که علل مشدده مجازات، نظیر تعدد و تکرار جرم در 
		اصل میزان مجازات جرم تعزیری که کمتر از «حد» است، تغییری ایجاد نمی‌نماید 
		و مجازات اصلی‌‌ همان است که در قانون آمده است و تشدید مجازات، امری ثانوی 
		و جدای از مجازات اصلی جرم است که به آن اضافه می‌شود. <br>
		٭٭٭٭٭<br>
		۳۴۴<br>
		شماره پرونده ۲۲۳۷ ـ ۱۶/۹ ـ ۹۳<br>
		سؤال <br>
		با توجه به اینکه در قسمتی از ماده ۲۹ قانون حمایت خانواده آمده است که 
		طلاق در صورت رضایت زوجه یا صدور حکم قطعی دایر بر اعسار زوج یا تقسیط 
		محکوم به نیز ثبت می‌شود، آیا زوج می‌تواند در حین ارائه دادخواست طلاق چه 
		از جانب خودش یا زوجه دادخواست اعسار یا تقسیط بدهد یا باید بعد از صدور 
		رأی طلاق و قبل از اجرای صیغه طلاق این کار را انجام دهد؟ <br>
		نظریه شماره ۹۴/۹۴/۷ ـ ۱۹/۱/۱۳۹۴<br>
		نظریه مشورتی اداره کل حقوقی قوه قضائیه<br>
		زوج می‌­تواند در حین رسیدگی به دعوای طلاق چه درخواست طلاق از جانب خودش 
		باشد چه از جانب زوجه (زیرا در هردو صورت با توجه به ماده ۲۹ قانون حمایت 
		خانواده ۱۳۹۱، زوجه می‌تواند برای دریافت حقوق مالی خود به شرح مندرج در 
		رأی مربوطه، تقاضای صدور اجرائیه نماید)، باتوجه به ماده ۲۴ قانون آیین 
		دادرسی دادگاههای عمومی و انقلاب در امور مدنی و رأی وحدت رویه شماره ۷۲۲ 
		ـ۱۳/۱۰/۱۳۹۰ دیوان عالی کشور، دادخواست اعسار و تقسیط از حقوق مالی زوجه 
		(مهریه، اجرت المثل و...) را به‌‌ همان دادگاه رسیدگی‌کننده به طلاق بدهد و 
		دادگاه مذکور مکلف به رسیدگی همزمان می‌باشد. <br>
		شماره۸۴۱/۹۴/۷ ۳/۴/۱۳۹۴<br>
		۳۴۵<br>
		شماره پرونده ۱۹۷۵ ـ ۱/۱۸۶ ـ ۹۳<br>
		سؤال <br>
		ماده ۶۰۹ قانون مجازات اسلامی۱۳۷۵ دارای مجازات ۳ تا ۶ ماه حبس و یا ۷۴ 
		ضربه شلاق ویا پنجاه هزارریال تا یک میلیون ریال جزای نقدی می‌باشد. حال 
		درخصوص درجه مجازات جرم توهین به مأمور دولت در حین انجام وظیفه، با توجه 
		به تبصره ۳ ماده ۱۹ قانون مجازات اسلامی ۱۳۹۲ و قرار گرفتن درجه شلاق جرم 
		مذکور ذیل مجازات درجه ۶ و نیز قرار گرفتن مجازات حبس ذیل مجازات درجه ۷ و 
		برداشت عرفی از مجازات حبس بعنوان مجازات اشد، ارشاد فرمایید؟ <br>
		نظریه شماره ۱۰۲/۹۴/۷ ـ ۱۹/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		تعیین درجه جرم با تعیین درجه مجازات متفاوت است. برای تعیین درجه جرم 
		درصورت تعدد مجازات‌ها، بایستی هریک از مجازاتهای قانونی جرم را با توجه به 
		شاخص‌های ماده ۱۹ قانون مجازات اسلامی ۱۳۹۲ و تبصره‌های آن مستقل از سایر 
		مجازات‌ها مورد بررسی و تطبیق قرار داد لذا در جرایمی نظیر جرم موضوع ماده 
		۶۰۹ قانون مجازات اسلامی که دارای دو یا چند مجازات به نحو تخییر هستند، با 
		تطبیق هریک از مجازات‌ها در درجه‌بندی مذکور در ماده ۱۹ قانون صدرالاشاره، 
		بالا‌ترین درجه مجازات، ملاک تعیین درجه جرم خواهد بود، اما در این قبیل 
		موارد که جرم دارای چند مجازات تخییری است، در مورد تعیین مجازات اشد، ملاک 
		مجازاتی است که توسط دادگاه اختیار شده است و مجازات تعیین شده با مجازات 
		سایر جرایم ارتکابی از حیث درجه سنجیده می‌شود. <br>
		٭٭٭٭٭<br>
		۳۴۶<br>
		شماره پرونده ۲۲۶۶ ـ ۱/۱۸۶ ـ ۹۳<br>
		سؤال <br>
		آیا شرایط اعمال توبه موضوع ماده ۱۱۴ و ۱۱۵ قانون مجازات اسلامی ۱۳۹۲ با 
		توجه به مقررات شرعی، مستلزم گذشت شاکی خصوصی است؟ <br>
		نظریه شماره ۱۱۱/۹۴/۷ ـ ۲۲/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		صرف نظر از اینکه گذشت شاکی خصوصی در حد قذف و جرائم تعزیری قابل گذشت، خود 
		یکی از موجبات سقوط مجازات است، اصولاً با توجه به مقررات قانونی در خصوص 
		توبه و به ویژه مواد ۱۱۴ و ۱۱۵ قانون مجازات اسلامی ۱۳۹۲ که ترتیب اثر دادن 
		به «توبه متهم» را مشروط به فقدان شاکی خصوصی یا گذشت وی ننموده است و نیز 
		با توجه به مادّه۱۱۶ قانون فوق‌الذکر که توبه را در دیه، قصاص، حد قذف و 
		محاربه موجب سقوط مجازات ندانسته است، بنابراین اعمال مقررات مواد۱۱۴و ۱۱۵ 
		یاد شده در خصوص توبه متهم با شرایط مقرر در مواد مذکور، ارتباطی به گذشت 
		شاکی خصوصی ندارد و سقوط مجازات طبق مواد یاد شده، موجب عدم پرداخت ضرر و 
		زیان شاکی خصوصی در موارد مذکور نیست. <br>
		٭٭٭٭٭<br>
		۳۴۷<br>
		شماره پرونده ۱۰۰۹ ـ ۸۸ ـ ۹۳<br>
		سؤال <br>
		دارنده چک درخواست صدور اجرائیه در اداره ثبت می‌‌کند و اداره ثبت هم اقدام 
		به شروع عملیات اجرا و ممنوع کردن صادرکننده برای خروج از کشور می‌‌نماید. 
		دارنده دادخواستی تحت عنوان ابطال اجرائیه ثبتی و استرداد لاشه چک را مطرح 
		می‌‌کند و درخواست دستور توقف عملیات اجرا و لغو ممنوع­الخروج کردن از کشور 
		را می‌‌نماید. حال، در فرض صدور دستور توقف عملیات اجرا، آیا باید دستور 
		عدم خروج از کشور را نیز لغو کرد؟ <br>
		نظریه شماره ۲۵/۹۴/۷ ـ ۲۲/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		پس از صدور قرار توقیف عملیات اجرائی وفق ماده ۵ قانون اصلاح بعضی از مواد 
		قانون ثبت وقانون دفا‌تر رسمی مصوب ۱۳۲۲، ممنوعیت خروج از کشور نیز به لحاظ 
		توقف عملیات اجرائی رفع می‌شود. <br>
		٭٭٭٭٭<br>
		۳۴۸<br>
		شماره پرونده ۲۱۵۸ ـ ۱/۱۲۷ ـ ۹۳<br>
		سؤال <br>
		چنانچه شخصی در دو شعبه یک بانک دو حساب جداگانه افتتاح می‌‌نماید تا با 
		سپردن وجوه به بانک از سود سپرده در قالب قرارداد جداگانه منتفع شود. لطفا 
		بفرمایید: <br>
		۱ـ آیا شخص می‌‌تواند در یک دادخواست برای دو قرارداد که منشاء جداگانه و 
		میزان نرخ سود جداگانه دارند طرح دعوی نماید؟ <br>
		۲ـ آیا شخص می‌‌تواند اداره امور شعب بانک مربوطه یا سرپرستی را بدون اینکه 
		شعبه‌ای که در آن افتتاح حساب نموده را طرف دعوی قرار دهد؟ <br>
		۳ـ در صورتی که طرح دعوی به طرفیت بانک استان (امور شعب یا سرپرستی) صحیح 
		باشد، نحوه اجرای حکم از جمله بازداشت وجوه و... چگونه است؟ <br>
		نظریه شماره ۱۳۶/۹۴/۷ ـ ۲۳/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		۱ـ با عنایت به ماده ۶۵ قانون آئین دادرسی دادگاههای عمومی و انقلاب در 
		امور مدنی، وقتی می‌­توان دعاوی متعدد را توأمان مطرح و به آن رسیدگی کرد 
		که بین آن‌ها ارتباط کامل وجود داشته باشد. بنابراین در فرض سؤال که دعاوی 
		مطرح شده، حسب آنچه در استعلام ذکر شده است، دارای منشاء قراردادی متفاوتی 
		هستند، درصورتی توأمان قابل رسیدگی می‌­باشد که بین آن، ارتباط کامل وجود 
		داشته باشد و تشخیص مصداق بر عهده مرجع رسیدگی‌کننده است. <br>
		۲ـ باتوجه به بند الف ماده ۳۱ قانون پولی و بانکی کشور مصوب ۱۳۵۱ و اصلاحات 
		بعدی که مقرر داشته «تشکیل بانک فقط به صورت شرکت سهامی عام با سهام با نام 
		ممکن خواهد بود» بنابراین شعبه بانک‌ها یا دوایر سرپرستی آن‌ها مجزا از 
		شخصیت حقوقی بانک نمی‌باشند و طرح دعوا به طرفیت اداره امور شعب بانک مربوط 
		یا دوایر سرپرستی آن‌ها که شعبه مربوط در حوزه نظارتی آن‌ها قرار دارد، 
		بلااشکال است و نیازی به طرف دعوا قراردادن شعبه بانک نمی‌­باشد. <br>
		۳ـ درفرض محکومیت، اجرای حکم دادگاه می‌تواند به تقاضای محکومٌ‌له از 
		اموال‌‌ همان شعبه یا سایر شعب بانک یا اموال مرکز اصلی بانک، با اعطای 
		نیابت، نسبت به توقیف اموال و اجرای حکم قطعی اقدام کند. <br>
		٭٭٭٭٭ <br>
		بعد از شماره ۳۴۸ تا شماره ۳۵۳ در روزنامه رسمی چاپ نشده است. <br>
		٭٭٭٭٭ <br>
		۳۵۳<br>
		شماره پرونده ۲۰۰۲ ـ ۱۰/۱۶ ـ ۹۳<br>
		سؤال <br>
		با عنایت به اینکه وفق مواد ۱ (تبصره۲)، ۴ (تبصره ۱) و ۵ از قانون اصلاح 
		قانون بیمه اجباری مسئولیت مدنی دارندگان وسایل نقلیه موتوری زمینی در 
		مقابل شخص ثالث مصوب ۱۶/۴/۱۳۷۸ وهمچنین ماده ۱ قانون بیمه مصوب ۷/۲/۱۳۱۶ و 
		کلیات قانون مسئولیت مدنی ایران و بالحاظ اصل قائم مقامی در حقوق بیمه و 
		پرداخت و جبران خسارت به زیان‌دیده ناشی از تقصیر بیمه‌گذار، مسئولیت 
		شرکتهای بیمه‌گر وفق قرارداد منعقده با شخص بیمه‌گذار در مقابل اشخاص ثالث 
		زیان‌دیده به میزان تقصیر بیمه‌گذار بوده و خارج از تقصیر بیمه‌گذار تعهدی 
		در مقابل شخص ثالث نداشته است، اما برابر ماده ۲۶ قانون رسیدگی به تخلفات 
		رانندگی مصوب ۸/۱۲/۱۳۸۹ که مؤخر بر قانون اصلاح قانون بیمه اجباری بوده که 
		طی آن مقرر داشته عدم مسئولیت راننده مانع از استفاده مصدوم یا وراث متوفی 
		از مزایای بیمه نخواهد شد و شرکت بیمه با ارایه قرار منع تعقیب یا حکم 
		برائت راننده ملزم به اجرای تعهدات موضوع بیمه‌نامه به مصدوم یا اولیاء دم 
		متوفی خواهد بود و چنانچه وسیله نقلیه بیمه نباشد خسارت از محل صندوق تأمین 
		خسارت بدنی پرداخت خواهد شد، آیا در حال حاضر در صورت عدم احراز تقصیر از 
		سوی راننده وسیله نقلیه موتوری زمینی، شرکت بیمه‌گر به استناد ماده ۲۶ 
		قانون رسیدگی به تخلفات رانندگی ملزم به پرداخت خسارت وارده به زیان‌دیده 
		یا اولیاء دم متوفی می‌‌باشد؟ و در صورت الزام شرکت بیمه‌گر به پرداخت 
		خسارت، این شرکت با توجه به اصل قائم مقامی، جهت بازیافت خسارت پرداخت شده 
		حق مراجعه به چه شخصی یا اشخاص را دارد؟ <br>
		نظریه شماره ۱۷۵/۹۴/۷ ـ ۲۶/۱/۱۳۹۴<br>
		نظریه مشورتی اداره کل حقوقی قوه قضائیه<br>
		۱ـ ماده ۲۶ قانون رسیدگی به تخلفات رانندگی مصوب ۱۳۸۹ در مورد خسارات وارده 
		به عابرین بر اثر تصادف با وسیله نقلیه موتوری به طور کلی مقرر نموده است 
		حتی درصورت عدم احراز تقصیر راننده دخیل در حادثه، حسب مورد خسارت وارده به 
		عابر (صدمه یا فوت) از محل بیمه‌نامه وسیله نقلیه مذکور ودرصورت عدم وجود 
		بیمه‌نامه معتبر از طریق صندوق موضوع ماده ۱۰ قانون بیمه اجباری مصوب ۱۳۷۸ 
		با اصلاحات بعدی پرداخت شود. <br>
		۲ـ باتوجه به پاسخ فوق و اینکه در فرض سؤال راننده مقصری وجود ندارد 
		بازیابی خسارت پرداختی از ناحیه بیمه به مصدوم یا ورثه متوفی منتفی است.
		<br>
		٭٭٭٭٭<br>
		۳۵۴<br>
		شماره پرونده ۲۱۱۱ـ ۱۰/۱۶ ـ ۹۳<br>
		سؤال <br>
		در خصوص کمیسیون ماده ۱۷ قانون اصلاح بیمه اجباری مسئولیت مدنی دارندگان 
		وسایل نقلیه موتوری زمینی در قبال اشخاص ثالث، آرائی که در کمیسیون مزبور 
		صادر می‌­گردد حسب قانون وآئین‌نامه اجرائی ماده ۱۷ می‌­بایست توسط شرکت 
		بیمه اجرا گردد، لیکن شرکت بیمه به انحاء مختلف از اجرای آرا استنکاف 
		می‌­نماید. متعاقباً مراتب استنکاف شرکت بیمه به بیمه مرکزی نیز اعلام که 
		آن مرجع نیز در خصوص تخلف شرکت بیمه و پرداخت خسارت زیاندیده اقدامی 
		نمی‌­نماید، حال آیا در این مورد دادگاه می‌‌تواند اجرائیه صادر کند؟ و 
		چنانچه راهکار دیگری جهت آراء کمیسیون ووصول خسارت زیان‌دیده وجود دارد 
		بیان نمایند. <br>
		نظریه شماره ۱۷۷/۹۴/۷ ـ ۲۶/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		کمیسیون موضوع ماده۱۷ قانون بیمه اجباری مسئوولیت مدنی دارندگان وسـایل 
		نقلیه موتوری زمینـی در مقابل اشخاص ثالث مصوب۱۳۸۷، از جمله مراجع شبه 
		قضایی محسوب می‌­گردد و اجرای آرای آن منصرف از اجرای آرای مربوط به مراجع 
		قضایی است و مطابق ماده۶ آیین‌نامه موضوع قانون فوق‌الذکر مصوب ۱۰/۱۰/۱۳۸۷ 
		رئیس محترم قوه قضائیه، رأی کمیسیون در صورت عدم اعتراض طرفین درمهلت مقرر 
		و یا در صورت اعتراض بعد از رسیدگی توسط دادگاه عمومی صالح و ابلاغ حکم، 
		لازم الاجراء است و بلافاصله توسط شرکت بیمه مربوط، باید به مورد اجرا 
		درآید و مطابق ماده ۹ آئین‌نامه مذکور، نظارت بر حسن اجرای این آیین‌نامه، 
		به عهده رئیس حوزه قضایی محل خواهد بود و نیز به موجب ماده ۲۹ قانون 
		فوق‌الذکر، نظارت بر حسن اجرای قانون مزبور، به عهده بیمه مرکزی ایران است 
		و در صورت تخطی شرکت­های بیمه (و از جمله خودداری از اجرای رأی لازم 
		الاجراء کمیسیون مورد بحث) در این ماده ضمانت اجرای قانون مقرر شده است، 
		بنابراین در صورتی که شرکت بیمه از اجرای رأی لازم­الاجراء، خودداری ورزد 
		به منظور احقاق حقوق اشخاص و حمایت از وضعیت حقوقی ایجاد شده و جلوگیری از 
		نقض قانون، هر یک از مسئوولین ذی­‌ربط (بیمه مرکزی و رئیس حوزه قضایی) در 
		صورت اطلاع می‌باید به وظایف قانونی و نظارتی خود عمل نمایند و چنانچه بیمه 
		مرکزی در این خصوص قصوری داشته باشد مراتب از طریق نهادهای قانونی ناظر بر 
		سازمان مذکور، نظیر سازمان بازرسی کل کشور و دیوان عدالت اداری، قابل 
		پیگیری است. <br>
		٭٭٭٭٭<br>
		۳۵۵<br>
		شماره پرونده ۱۱۲۹ـ ۱/۱۲۷ ـ ۹۳<br>
		سؤال <br>
		زوجه در راستای توقیف اموال زوج از بابت مهریه ملکی از وی را در حیطه توقیف 
		درآورده است. شخص ثالثی به عنوان خریدار ملک توقیفی دادخواستی مبنی بر 
		اعتراض ثالث تقدیم دادگاه خانواده می‌­نماید و اعتراض ثالث محکوم به رد شده 
		و دادگاه تجدیدنظر نیز تائید شده است. پس از گذشت مدتی از قطعیت دادنامه 
		قبلی اعتراض ثالث، مجددا‌‌ همان شخص ثالث دادخواستی مبنی بر اعتراض ثالث 
		نسبت به توقیف ملک تقدیم دادگاه خانواده می‌‌نماید، آیا دعوی مطالبه مطروحه 
		مشمول اعتبار امر مختومه می‌­شود؟ <br>
		نظریه شماره ۱۷۹/۹۴/۷ ـ ۲۶/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		شکایت شخص ثالث موضوع ماده ۱۴۷ قانون اجرای احکام مدنی، دعوا محسوب می‌شود 
		و رأی دادگاه دراین مورد وفق مقررات، قابل تجدیدنظر است. بنابراین اگر 
		دعوای ثالث اجرائی طرح و محکوم به رد شود، طرح مجدد آن با حصول شرایط، 
		مشمول اعتبار امر مختومه می‌باشد که تشخیص آن با مرجع رسیدگی کننده است.
		<br>
		٭٭٭٭٭<br>
		۳۵۶<br>
		شماره پرونده ۲۱۵۵‌ـ ۱/۱۸۶ ـ ۹۳<br>
		سؤال <br>
		ماده ۸۸ که اعلام داشته اطفال و نوجوان در صورت ارتکاب جرم تعزیری چنانچه 
		سن آن‌ها ۹ تا ۱۵ سال تمام شمسی باشد دادگاه یکی از تصمیمات مندرج در ماده 
		۸۸ را در نظر می‌‌گیرد، با تبصره ۲ ماده ۸۸ که اعلام داشته هر‌گاه نابالغ 
		مرتکب یکی از جرایم تعزیری یا حدی یا قصاص را انجام دهد در صورتیکه ۱۲ سال 
		قمری داشته باشد، به یکی از اقدامات ماده ۸۸ محکوم می‌‌شود. حال ابهامات 
		ماده جهت رفع ابهام اعلام می‌‌گردد: <br>
		اولاً بین ماده ۸۸ که سن مسئولیت کیفری را ۹ تا ۱۵ سال شمسی اعلام داشته با 
		تبصره ۲ آنکه سن مسئولیت کیفری را ۱۲تا ۱۵ سال قمری داشته تعارض وجود دارد؟
		<br>
		ثانیاً آیا قانون مجازات اسلامی مصوب ۱۳۹۲ برای نابالغ مسئولیت کیفری قائل 
		شده است یا خیر؟ <br>
		ثالثاً تبصره ۲ ماده ۸۸ ناظر به نابالغ پسر است یا دختر؟ اگر شامل نابالغ 
		پسر بدانیم و با التفات به اینکه ماه قمری ده روز کمتر از سال شمسی 
		می‌‌باشد (دوازده سال قمری معادل یازده سال و هشت ماه شمسی بوده) که حکایت 
		از آن دارد که سن مسئولیت کیفری برای نابالغ پسر ۱۱ سال و اندی می‌‌باشد که 
		این با ماده ۸۸ که سن مسئولیت کیفری را ۹ تا ۱۵ سال شمسی و ماده ۱۴۷ قانون 
		مجازات که سن بلوغ را ۹ تا ۱۵ سال قمری اعلام داشته تعارض دارد. جمع این 
		مواد چگونه خواهد بود؟ <br>
		رابعاً آیا سن مسئولیت کیفری با سن بلوغ متفاوت است؟ چنانچه متفاوت نباشد 
		جمع ماده ۸۸ با ماده ۱۴۷ چگونه امکان پذیر است؟ <br>
		نظریه شماره ۱۹۷/۹۴/۷ ـ ۲۹/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		اوّلاًـ ماده ۸۸ قانون مجازات اسلامی ۱۳۹۲ در مقام بیان سن مسئوولیت کیفری 
		نیست و با مقررات «تبصره۲» این ماده تعارضی ندارد، آنچه در ماده ۸۸ قانون 
		مذکور آمده راجع به «جرایم تعزیری» اطفال و نوجوانان است که سن آن‌ها در 
		زمان ارتکاب جرم، نه تا پانزده سال تمام شمسی است و آنچه در تبصره۲ این 
		ماده آمده راجع به جرایم موجب حد یا قصاص نابالغ است که حسب مورد مشمول 
		اقدامات تأمینی وتربیتی بندهای ماده ۸۸ قانون مذکور است. <br>
		ثانیاًـ با توجّه به صراحت مواد ۱۴۶ و ۱۴۷ قانون مجازات اسلامی ۱۳۹۲، افراد 
		نابالغ مسئوولیت کیفری ندارند. <br>
		ثالثاً ـ صدر تبصره ماده ۸۸ قانون مجازات اسلامی ۱۳۹۲ با توجّه به ماده ۱۴۷ 
		همین قانون فقط ناظر به پسران نابالغ ۱۲ تا ۱۵ سال قمری است، چون دختر بیش 
		از ۹ سال، بالغ محسوب می‌­شود، لکن ذیل تبصره، شامل دخترانی که به سن بلوغ 
		نرسیده‌اند و نیز پسرانی که کمتر از ۱۲ سال دارند و مرتکب یکی از جرایم 
		موجب حد یا قصاص می‌­شوند، است. <br>
		رابعاًـ سن مسئوولیت کیفری،‌‌ همان سن بلوغ است که در ماده ۱۴۷ قانون 
		مجازات اسلامی۱۳۹۲ ذکر شده است و آنچه در ماده ۸۸ قانون مذکور آمده با 
		توجّه به ماده ۱۴۸ این قانون، از باب اقدام تأمینی و تربیتی است. <br>
		٭٭٭٭٭<br>
		۳۵۷<br>
		شماره پرونده ۲۲۶۳ـ ۱/۱۸۶ ـ ۹۳<br>
		سؤال <br>
		آیا طبق ماده ۱۰۹ قانون مجازات اسلامی جدید می‌توان برای یک جرم دو حیثیت 
		متفاوت از حیث درجه قائل شد؟ برای نمونه کلاهبرداری به مبلغ دو میلیارد 
		تومان را از حیث جزای نقدی شامل درجه یک دانست و از حیث حبس شامل درجه چهار 
		تلقی نمود؟ <br>
		نظریه شماره ۲۱۶/۹۴/۷ ـ ۳۰/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		در جرائمی نظیر کلاهبرداری که دارای مجازاتهای متعدد می‌باشد، با توجه به 
		ماده ۱۹ قانون مجازات اسلامی ۱۳۹۲ وتبصره‌های ۲و۳ آن، هر مجازات می‌باید 
		مستقل از مجازاتهای دیگر براساس تطبیق آن‌ها با درجات هشتگانه ماده مذکور، 
		درجه‌بندی شوند و با توجه به اینکه درجه‌بندی مجازات‌ها متفاوت از 
		درجه‌بندی جرم است، بنابراین ممکن است هریک از مجازات‌ها در درجات مختلف 
		قرار گیرد و به همین جهت است که در مقام اعمال تخفیف، هرمجازات براساس 
		درجه­ای که درآن قرار گرفته، تخفیف می‌­یابد. <br>
		٭٭٭٭٭<br>
		۳۵۸<br>
		شماره پرونده ۸ ـ ۳/۴۸ـ ۹۴<br>
		سؤال <br>
		۱ـ در اعطای نیابت قضایی در امور حقوقی به کشورهای خارجی تشریفات اداری 
		چگونه است و چه مواردی باید رعایت شود؟ <br>
		۲ـ چنانچه بین ایران و کشور خارجی موافقت‌نامه‌ای تنظیم شده باشد و کشور 
		خارجی بر خلاف موافقت‌نامه به تکلیف مقرر خود عمل نکند، ضمانت اجرای نقض 
		مواد موافقت‌نامه چیست؟ <br>
		۳ـ ارسال نیابت قضایی برای کشورهایی که با ایشان موافقت‌نامه همکاری تنظیم 
		نشده است چگونه است؟ <br>
		۴ـ در مواردی که بین ایران وکشور خارجی موافقت‌نامه همکاری وجود نداشته 
		باشد، نحوه احراز معامله متقابل چگونه است؟ <br>
		نظریه شماره ۲۲۱/۹۴/۷ ـ ۳۰/۱/۱۳۹۴<br>
		<br>
		نظریه مشورتی اداره کل حقوقی قوه قضائیه<br>
		۱ـ برای اطلاع از نحـوه ارسال درخواست نیابت قضایی بین‌المللی به 
		دستورالعمل راجع به استرداد مجرمین و معاضدت قضایی بین‌المللی مصوب 
		۱۲/۳/۱۳۹۲ ریاست محترم قوه­قضائیه مراجعه فرمائید. <br>
		۲ـ درصورت وجود قرارداد معاضدت بین دو کشور، معمولاً ضمانت اجرایی جهت نقض 
		مواد موافقت‌نامه پیش‌بینی نمی‌گردد. لکن به نظر می‌­رسد عدم همکاری دو 
		کشور طرف قرارداد جهت اجرای مفاد قرارداد و نقض مواد آن، پیامدی جز 
		ناکارآمدی موافقت‌نامه موجود بین دو کشور نخواهد داشت. <br>
		۳ـ ارسال نیابت قضایی برای کشورهایی که با آن‌ها موافقت‌نامه معاضدت قضایی 
		تنظیم نگردیده، در قالب ماده واحده مربوط به تعاون قضایی مصوب ۱۳۰۹ صورت 
		می‌­گیرد و از نظر تشریفات ارسال به مانند سایر نیابت­های قضایی بین‌المللی 
		است. <br>
		۴ـ اساساً اعمال معاضدت قضایی بر اساس شرط معامله متقابل بین دو کشور زمانی 
		محقق می‌­گردد که یکی از دو کشور، همکاری و معاضدت قضایی با کشور طرف مقابل 
		را شروع و اجابت نماید که این همکاری موجـب ایجاد زمـینه برای معامله 
		متقـابل از طرف کشور مقابل درصورت نیاز خواهد گردید. <br>
		٭٭٭٭٭<br>
		۳۵۹<br>
		شماره پرونده ۴۵ـ ۲۴۵ـ ۹۴<br>
		سؤال<br>
		نظر به اینکه در راستای موافقت‌نامه منعقده با سازمان مدیریت و برنامه‌ریزی 
		سابق، برای آن دسته از همکاران واجد شرایط دارای مدرک کار‌شناسی ارشد و پس 
		از دفاع از رساله و اخذ نمره لازم، گواهی صادر گردیده است ودر آن گواهی قید 
		شده «گواهینامه در شرایط احراز رشته‌های شغلی قضایی دارای ارزشی استخدامی 
		برابر با مقطع دکتری است» فلذا استدعا دارد ارشاد فرموده وپاسخ دهید آیا 
		استفاده از عنوان دکتری توسط فردی که پس از طی مراحل مذکور، موفق به اخذ 
		گواهی مذکور گردیده، مجاز می‌باشد؟ <br>
		نظریه شماره ۲۲۵/۹۴/۷ ـ ۳۰/۱/۱۳۹۴<br>
		نظریه مشورتی اداره کل حقوقی قوه قضائیه<br>
		به موجب ماده واحده قانون مجازات­استفاده غیرمجاز از عناوین علمی مصوب 
		۱۶/۱۲/۱۳۸۸ مجلس شورای اسلامی «استفاده از عناوین علمی دکتر، مهندس و مانند 
		این‌ها که شرایط اخذ آن مطابق قوانین و مقررات مربوط تعیین می‌گردد، توسط 
		هر فرد برای خود، مستلزم داشتن مدرک معتبر از مراکز علمی و دانشگاهی داخلی 
		و یا خارجی مورد تأیید رسمی وزارتخانه‌های علوم، تحقیقات و فناوری یا 
		بهداشت، درمان و آموزش پزشکی و شورای عالی انقلاب فرهنگی می‌باشد. مرتکبـین 
		استفاده غیرمجاز از عناوین علمی مذکور به مجازات ماده ۵۶۶ فصل هشتم کتاب 
		پنجم قانون مجازات اسلامی محکوم خواهند شد» و قبل از تصویب قانون 
		صدرالاشاره نیز به موجب رأی وحدت رویه هیأت عمومی دیوان عدالت اداری به 
		شماره دادنامه ۳۳۸و۳۳۷ مورخ ۱۶/۱۱/۱۳۷۹، مدرک تحصیلی می‌بایستی به تأیید 
		شورای ارزشیابی وزارت علوم، تحقیقات وفناوری یا سازمان مدیریت و 
		برنامه‌ریزی (معاونت توسعه مدیریت وسرمایه انسانی ریاست جمهوری) می‌رسید و 
		در فرض استعلام، باتوجه به اینکه در چنین گواهی­هایی­صرفاً اجازه درج عنوان 
		«ارزش گواهی صادره برابر با مقطع...» داده شده است، بنابراین بدیهی است، 
		نمی‌­توان عنوان مقطع مشخصی به گواهی‌های مربوطه اعطاء نمود و در مکاتبات و 
		مدارکی که سبب برداشت غیـرواقعی از مدارج تحصـیلی می‌گردد، نمی‌تـوان این 
		عـناوین را بکاربرد. <br>
		٭٭٭٭٭<br>
		۳۶۰<br>
		شماره پرونده ۱۶۷۴ ـ ۱/۱۲۷ ـ ۹۳<br>
		سؤال<br>
		۱ـ وکیلی با داشتن وکالت از طرف زوجه دادخواستی با موضوع مطالبه مهریه به 
		تعداد یک هزار عدد سکه بهار آزادی و همچنین تقاضای صدور قرار تأمین خواسته 
		را مقوم به مبلغ یک میلیون تومان تقدیم دادگستری می‌کند، آیا زمان اجرای 
		قرار تأمین خواسته توقیف اموال زوج باید برابر مبلغ یک میلیون تومان یا 
		معادل ارزش ریالی یک هزار عدد سکه بهار آزادی توقیف گردد؟ <br>
		۲ـ شخصی دادخواستی ره مبنی بر صدور قرار دستور موقت مبنی بر جلوگیری از نقل 
		وانتقال و فروش ملک که دارای ارزش هشتصد میلیون تومان می‌باشد، به مبلغ سه 
		میلیون تومان تقویم نموده است. آیا خسارت احتمالی نسبت به سه میلیون تومان 
		محاسبه گردد یا معادل ملکی که درخواست توقیف آن شده است؟ <br>
		۳ـ خانمی طی دادخواستی مطالبه مهریه به تعداد یک هزار سکه مقوم به یک 
		میلیون تومان تقویم و تقاضای تأمین خواسته نیز نموده است و با صدور قرار 
		تأمین از ملک خوانده معادل یک میلیارد تومان توقیف گردیده و پس از رسیدگی 
		حکم بر بی‌حقی خواهان صادر شده است. خوانده اکنون خسارت ضرر و زیان وارده 
		را مطالبه می‌نماید. وکیل خواهان پرونده قبلی در مقام دفاع مدعی است که 
		اینجانب دادخواست مطالبه مهریه را به یک میلیون تومان مقوم نموده‌ام و وارد 
		شدن خسارت و ضرر و زیان به علت تصمیم اشتباه قاضی بوده و باید از قاضی که 
		معادل یک میلیارد تومانی را درقبال خواسته یک میلیون تومان توقیف نموده و 
		ضرر و زیان این خسارت از ایشان مطالبه شود؟ <br>
		نظریه شماره ۲۷۱۶/۹۳/۷ ـ ۵/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱و۲و۳: برابر مواد ۱۰۸ و به بعد قانون آئین دادرسی دادگاه‌ها در امور مدنی، 
		خواهان می‌تواند از دادگاه درخواست تأمین بنماید. بنابراین از هیچ یک از 
		مواد قانون مرقوم استفاده نمی‌شود که خواهان مکلف باشد برای درخواست تأمین 
		خواسته، به طورمستقل، جدای از تقویمی که در دادخواست مطالبه اصل دعوی نموده 
		است، خواسته را تقویم نماید. بدین لحاظ، ازحیث اصول و موازین حقوقی نیز 
		چنین تقویمی لازم نمی‌باشد؛ زیرا تقویم خواسته در پرداخت هزینه دادرسی و 
		نیز مراحل بعدی رسیدگی ممکن است مؤثر باشد که در مورد درخواست تأمین 
		خواسته، نظر به اینکه هزینه معیّنی برابر با هزینه دعاوی غیر مالی برای آن 
		مقررشده است و چون به تنهائی هیچگاه قابل تجدیدنظرخواهی نیست، لذا هر دو 
		اثر مزبور منتفی است. از سوی دیگر، هدف از درخواست تأمین خواسته، تأمین عین 
		خواسته یا معادل آن می‌باشد؛ بنابراین حتی در مواردی که خواسته، وجه نقد 
		نیست و از نظر رسیدگی به اصل دعوی نیازمند تقویم است، این تقویم تأثیری در 
		تأمین خواسته ندارد؛ زیرا برای مثال، اگر خواسته تعدادی سکه بهار آزادی 
		باشد، پس از صدور قرار تأمین، اگر توقیف عین خواسته ممکن نباشد، طبق ذیل 
		ماده ۱۲۳ قانون صدرالذکر باید معادل قیمت خواسته از سایر اموال خوانده 
		توقیف شود. در این مورد، ارزیابی خواسته برای توقیف معادل آن، بر اساس ماده 
		۱۲۶ قانون مزبور ناظر بر ماده ۴۶ قانون اجرای احکام مدنی با دادگاه 
		می‌باشد. بنا به مراتب، نه تنها لازم نیست درخواست‌کننده تأمین خواسته، 
		جداگانه و صرفاً برای درخواست تأمین، خواسته خود را تقویم نماید، بلکه 
		تقویمی که وی برای اقامه اصل دعوای خویش نموده است نیز در توقیف معادل 
		خواسته، ملاک عمل دادگاه نمی‌باشد. <br>
		٭٭٭٭٭<br>
		۳۶۱<br>
		شماره پرونده ۱۶۵۰ ـ ۱/۲۹ ـ ۹۳<br>
		سؤال<br>
		چنانچه فردی براساس قانون روابط موجر و مستأجر سال ۱۳۵۶ مالکیت سر قفلی 
		یکباب مغازه را دراختیار داشته و پس از فوت دو نفر ورثه داشته است، هریک به 
		طور قهری مالک سه دانگ سرقفلی می‌شوند. لیکن یکی از ورثه (شریک سه دانگ) 
		سهم خود را بدون رضایت مالک به شریک دیگر انتقال دهد آیا تخلیه به لحاظ 
		انتقال به غیر مصداق دارد یا خیر؟ در صورت منفی بودن پاسخ تکلیف مالک در 
		مورد تخلف احد از شرکاء چیست و راهکار قانونی کدام است؟ <br>
		نظریه شماره ۲۷۲۱/۹۳/۷ ـ ۶/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		در فرضی که سرقفلی به ارث رسیده است، وراث می‌­توانند در تقسیم ماترک، 
		سرقفلی را هرگونه که توافق کنند در سهم خود قرار دهند و نیازی به رضایت و 
		اجازه مالک (موجر) نمی‌باشد. اساساً انتقال مورد اجاره به غیر تحقق نیافته 
		است؛ زیرا شخصیت مستأجر متوفی در ورثه ادامه یافته است و منظور از «غیر» 
		اشخاصی غیر از ورثه هستند که به صورت قراردادی سرقفلی (مورد اجاره) به 
		آن‌ها منتقل می‌شود. <br>
		٭٭٭٭٭<br>
		۳۶۲<br>
		شماره پرونده ۱۶۷۳ ـ ۱/۱۶۸ ـ ۹۳<br>
		سؤال<br>
		۱ـ پرونده‌ای تحت عنوان کلاهبرداری به شعبه الف ارجاع می‌شود و شعبه الف پس 
		از بررسی مبادرت به صدور رأی بر برائت متهم می‌نماید. شاکی به این رأی 
		اعتراض می‌کند و پرونده تحت بررسی مرجع تجدیدنظر قرار می‌گیرد در این اثناء 
		و قبل از اتخاذ تصمیم مرجع تجدیدنظر قبل از قطعیت حکم مجدداً شاکی به 
		دادسرا مراجعه می‌نماید و‌‌‌ همان موضوع را تحت عنوان کلاهبرداری، مجدداً 
		مورد شکایت خود قرار می‌دهد، تکلیف دادسرا چیست؟ <br>
		۲ـ چنانچه شاکی‌‌‌ همان موضوع را تحت عنوان دیگری (مثلاً تحصیل مال نامشروع 
		یا خیانت در امانت) طرح نماید تکلیف چه می‌باشد؟ <br>
		نظریه شماره ۲۷۵۰/۹۳/۷ ـ ۷/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱و۲ـ فرض مطروحه خارج از بحث اعتبار امر مختومه و آثار آن است. مطابق اصول 
		حقوق کیفری، یک فرد را نمی‌توان به عنوان ارتکاب یک عمل مجرمانه، هم زمان 
		دوبار یا بیشتر، تحت تعقیب کیفری قرارداد. بنابراین شکایت دوم (ولو با 
		تغییر عنوان مجرمانه) ‌‌‌ همان شکایت اول است که مراحل قطعیت خود را طی 
		می‌کند و قابلیت رسیدگی مجدد را ندارد و قاضی ذیربط باید دستور ضم شکایت 
		اخیر در سابقه را صادر نماید. <br>
		٭٭٭٭٭<br>
		۳۶۳<br>
		شماره پرونده ۵۵۱ ـ ۶۹ ـ ۹۳<br>
		سؤال<br>
		در حالت اجتماع طلب (حقوق) اشخاص که همگی دارای خصیصه امتیاز از منظر 
		قانونگذار باشند و شخص حقوقی تحت قالب شرکت سهامی خاص از بابت کارکرد و 
		قرارداد فی‌مابین دارای مطالباتی هستند. بدین شرح: <br>
		الف) به موجب بازداشت نامه اصداری از سازمان تأمین اجتماعی شخص حقوقی مذکور 
		محکوم به پرداخت اصل حق بیمه و جرایم متعلقه می‌گردد. مستفاد از ماده ۵۰ 
		قانون تأمین اجتماعی و آیین‌نامه اجرایی آن و ماده ۴۹ قانون اخیرالذکر 
		مطالبات سازمان تأمین اجتماعی ناشی از اجرای قانون تأمین اجتماعی بعنوان 
		مطالبات ممتاز تلقی می‌گردد. <br>
		ب) مدیرعامل شرکت مذکور بابت مهریه مافی القباله زوجه خود محکوم به پرداخت 
		می‌گردد. قرار تأمین خواسته اصداری از اجرای احکام حقوقی دادگستری بدین 
		مضمون که به میزان سهم‌الشرکه مدیرعامل از مطالبات شرکت مذکور توقیف گردد، 
		واصل می‌شود. همانگونه که مستحضرید مطالبات زوجه بابت مهریه نیز حسب بند ۳ 
		ماده ۱۴۸ قانون اجرای احکام مدنی ممتاز تلقی می‌گردد. <br>
		ج) به دلیل ملحوظ بودن مطالبات کارگران در مطالبات شرکت مذکور در صورت 
		اجرای بند الف و یا ب مطالبات قانونی آن‌ها نیز پرداخت نخواهد شد. درحالی 
		که حسب منطوق ماده ۱۳ قانون کار و امور اجتماعی مطالبات کارگران نیز جزء 
		دیون ممتاز می‌باشد. به هر حال و با عنایت به اجتماع حقوق اشخاص صاحب 
		امتیاز مستدعی است نحوه و چگونگی اجراء و تقدم و میزان ممتاز بودن هریک 
		نسبت به دیگری را اعلام فرمایند تا موجب تضییع ناخواسته حقی نگردد. <br>
		نظریه شماره ۲۷۶۴/۹۳/۷ ـ ۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً درفرض سؤال که شخص حقوقی، محکوم، به پرداخت گردیده است، دین مدیرعامل 
		بابت مهریه همسرش ارتباطی به محکومیت شخص حقوقی ندارد و در ردیف طلبکاران 
		شخص حقوقی قرار نمی‌­گیرد. <br>
		ثانیاً توقیف‌کننده تأمینی یا اجرائی برابر مواد ۱۴۸ (بند ۱) و ۱۴۹ قانون 
		اجرای احکام مدنی، بر سایر محکومٌ لهم حق تقدم دارد. <br>
		ثالثاً مطالبات کارگران در حدود مقرر در بند ۲ ماده ۱۴۸ قانون یاد شده، در 
		طبقه دوم دارندگان حق تقدم می‌ باشد. <br>
		رابعاً مطالبات کارگران بیش از میزان مقرر در بند ۲ (موضوع تبصره ۱ ماده۱۳ 
		قانون کار جمهوری اسلامی ایران) و نیز مطالبات تأمین اجتماعی موضوع ماده ۴۹ 
		قانون تأمین اجتماعی، که جزء دیون ممتازه می‌باشند، بر سایر دیون عادی که 
		در بند ۴ ماده ۱۴۸ به آن اشاره شده است، حق تقدم دارند. <br>
		٭٭٭٭٭<br>
		۳۶۴<br>
		شماره پرونده ۱۸۸۲ ـ ۷/۱ ـ ۹۳<br>
		سؤال<br>
		مطابق مواد ۷و۲۴ و تبصره ۲۳ اصلاحی سال ۱۳۶۳ قانون دیوان محاسبات کشور، 
		مرجع مذکور می‌تواند به تخلفات مالی و هرگونه اختلاف حساب مأمورین ذیربط 
		دولتی و تخلـفات مقامات مسئول در پرداخت و دریافت‌های خلاف قانون و ورود 
		ضرر و زیان به بیت‌المال رسیدگی و رأی صادر نماید. <br>
		اگر مسئول ذیربط در زمان رسیدگی به تخلف از آن دستگاه دولتی خارج شده باشند 
		یا اینکه کارمند دولتی بوده و بازنشسته گردد، آیا دیوان محاسبات می‌تواند 
		کارمند بازنشسته یا کارمند سابق را به جلسات دادرسی احضار نماید؟ ضمانت 
		اجرایی عدم حضور وی در جلسات دادرسی یا اجرای رأی (کسر حقوق ـ انفصال موقت) 
		چگونه خواهد بود؟ <br>
		نظریه شماره ۲۷۶۵/۹۳/۷ ـ ۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		به موجب مواد ۷، ۲۳ (تبصره ۱)، ۲۴ و ۲۸ قانون دیوان محاسبات، دیوان مذکور 
		صلاحیت رسیدگی به کلیه تخلّفات مالی مأمورین دولت در زمان تصدی آن‌ها را 
		دارد؛ اعم از اینکه در زمان رسیدگی، رابطه استخدامی ایشان قطع یا بازنشسته 
		شده باشند. بنابراین هیئت‌های مستشاری دیوان مذکور مکلفند نسبت به اشخاص 
		فوق تصمیماتی اتخاذ نمایند که امکان اجرای آن، فراهم باشد. ضمانت اجرای عدم 
		حضور در جلسات دادرسی، صدور رأی غیابی می‌باشد. رأی شماره ۱۵۱/۱۰۰۰۰/د مورخ 
		۱۹/۷/۱۳۸۸ هیئت عمومی دیوان محاسبات مؤید این نظر می‌باشد<br>
		٭٭٭٭٭<br>
		شماره۶۰۲/۹۴/۷ ۵/۳/۱۳۹۴<br>
		۳۶۵<br>
		شماره پرونده ۱۶۳۴ ـ ۱/۱۶۸ ـ ۹۳<br>
		سؤال <br>
		در پرونده­ای نسبت به شکایت شاکی درباره کلاهبرداری توسط شعبه تحقیق 
		(بازپرسی) قرارمنع تعقیب صادر می‌گردد و پس از اعتراض شاکی دادگاه بعد از 
		تشکیل جلسه رسیدگی و بررسی دلایل و مدارک قرار منع تعقیب را تأیید می‌نماید 
		در ادامه با تجویز بند (ن) ماده ۳ اصلاحی قانون تشکیل دادگاه عمومی و 
		انقلاب با درخواست دادستان و اجازه دادگاه مجدداً متهمین تعقیب و پرونده با 
		صدور قرار مجرمیت و کیفرخواست تقدیم دادگاه می‌شود. با توجه به اینکه 
		دادگاه در مرحله رسیدگی به اعتراض به منع تعقیب درمورد پروند اظهارنظر 
		ماهوی نموده است، آیا دادگاه درباره رسیدگی به این کیفرخواست (با توجه منع 
		تعقیب) صلاحیت رسیدگی دارد؟ آیا از جهات رد دادرس محسوب می‌شود؟ <br>
		نظریه شماره ۲۷۶۸/۹۳/۷ ـ ۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با توجه ­به ملاک رأی وحدت رویه شماره۵۱۷ مورخ۱۸/۱۱/۱۳۶۷ هیأت عمومی 
		دیوانعالی کشور، اظهارنظر دادرس دادگاه مبنی بر تأیید قرار منع تعقیب، چون 
		اظهارنظر ماهوی نیست از جهات رد دادرس محسوب نمی‌شود. ذکر این نکته ضروری 
		است که وقتی رسیدگی مجدد بازپرس و دادستان که قبلاً اظهارنظر ماهوی 
		کرده‌اند، پس از کشف دلایل جدید به صراحت بند «ن» مادّه ۳ قانون تشکیل 
		دادگاه­های عمومی و انقلاب اصلاحی۱۳۸۱ از جهات رد نیست، بنابراین در مورد 
		دادرس دادگاه به طریق اولی از جهات رد دادرس محسوب نمی‌شود. <br>
		٭٭٭٭٭<br>
		۳۶۶<br>
		شماره پرونده ۱۶۱۱ ـ ۷/۱ ـ ۹۳<br>
		سؤال <br>
		با عنایت به تبصره ماده ۳۵ و ماده ۷۳ قانون تشکیلات و آئین دادرسی دیوان 
		عدالت اداری خواهشمند است دستور فرمائید در پاسخ اعلام نمایند آیا دستور 
		موقت صادره از سوی شعب بدوی دیوان عدالت اداری در صورت رد شکایت بلااثر 
		می‌باشد یا با توجه به تجدیدنظرخواهی آراء در شعب تجدیدنظر دیوان عدالت 
		اداری، تا رسیدگی قطعی در این مرحله، آثار دستور موقت اولیه به قوت خود 
		باقی خواهد ماند؟ <br>
		نظریه شماره ۲۷۹۱/۹۳/۷ ـ ۱۲/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با عنایت به اطلاق ذیل ماده ۷۳ قانون تشکیلات و آئین دادرسی دیوان عدالت 
		اداری مصوب ۲۵/۳/۱۳۹۲، به نظر می‌­رسد منظور از لغو دستور موقت درصورت رد 
		شکایت یا صدور قرار اسقاط یا ابطال یا رد دادخواست اصلی موضوع تبصره ماده 
		۳۵‌‌‌ همان قانون، قطعیت رأی بدوی است. بنابراین صرف صدور رأی بدوی مبنی بر 
		رد شکایت یا صدور قرار اسقاط یا ابطال یا رد دادخواست موجب لغو دستور موقت 
		نمی‌­شود. با این حال، شعبه رسیدگی کننده مادام که در اصل شکایت مبادرت به 
		صدور رأی نکرده است، می‌­تواند برابر ماده ۴۰ قانون یاد شده اقدام نماید.
		<br>
		٭٭٭٭٭<br>
		۳۶۷<br>
		شماره پرونده ۱۹۹۸ ـ ۱۶/۹ ـ ۹۳<br>
		سؤال<br>
		با توجه به بند ۳ ماده ۶۷۸ قانون مدنی که یکی از طرق انحلال وکالت را جنون 
		هر یک از طرفین دانسته است، آیا بند ۴ شروط فسخ عقد نکاح که در صورت جنون 
		زوج زوجه را وکیل در طلاق دانسته، قابلیت اجرا دارد یا خیر؟ <br>
		نظریه شماره ۲۸۲۴/۹۳/۷ ـ ۱۳/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		طبق بند ۳ مادّه ۶۷۸ قانون مدنی به موت یا به جنون وکیل یا موکل، وکالت 
		مرتفع می‌شود. احراز جنون با صدور حکم قطعی محقق می‌گردد. چنانچه حکم قطعی 
		بر جنون زوج صادر شود، هر چند وکالت زوجه در مورد طلاق منتفی می‌گردد، ولی 
		زوجه می‌تواند به استناد مادّه ۱۱۲۱ قانون مدنی و به لحاظ جنون زوج، تقاضای 
		فسخ نکاح را بنماید. <br>
		٭٭٭٭٭<br>
		۳۶۸<br>
		شماره پرونده ۱۸۷۸ ـ ۱۸۲ ـ ۹۳ ـ ۹۳<br>
		سؤال<br>
		اگر یک نفر به دیگری تماس تلفنی گرفته و با مطالب دروغین و متقلبانه وی را 
		تا پای دستگاه خود‌پرداز برده و طی تماس تلفنی فریبنده، شاکی وجوهی به حساب 
		فرد تماس گیرنده واریز نماید، کلاهبرداری صدق می‌نماید یا خیر؟ اختلاف نظر 
		وجود دارد عده‌ای معتقدند تماس گیرنده فقط دروغ گفته هیچ عملیات فیزیکی 
		انجام نداده و شاکی سادگی نموده وچون مانور متقلبانه‌ای صورت نگرفته پس جرم 
		نیست. با توجه به اینکه مقنن در ماده یک قانون تشدید مجازات مرتکبین ارتشاء 
		اختلاس ـ کلاهبرداری مانور متقلبانه را منحصر در مانور فیزیکی ننموده است، 
		آیا این نوع عملیات تلفنی نمی‌تواند مصادیق مانور متقلبانه کلاهبرداری 
		باشد؟ <br>
		نظریه شماره ۲۸۳۰/۹۳/۷ ـ ۱۴/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		صرفنظر از اینکه اصطلاح «مانور متقلبانه» در ادبیات و نظریات حقوقدانان، 
		رایج و متداول است و در مادّه یک قانون تشدید مجازات مرتکبین ارتشاء و 
		اختلاس و کلاهبرداری مصوب ۱۳۶۷ مجمع تشخیص مصلحت نظام، چنین اصطلاحی به کار 
		نرفته است و در مادّه فوق­الذکر، قانونگذار در عنصر مادی بزه کلاهبرداری، 
		«به کار بردن وسایل متقلبانه» را مدنظر قرارداده است که مصادیقی از آن را 
		(نظیر مغرور کردن مردم به داشتن اختیارات واهی) به تصریح نامبرده ولکن با 
		آوردن عبارت «یا وسایل تقلبی دیگر»، مقصود خود بر تمثیلی بودن این موارد را 
		بیان داشته است، در فرض سؤال که شخصی نا‌شناس از طریق تلفن با شخص دیگری 
		تماس حاصل و با فریب وی از طریق صندوق خود‌پرداز بانک و با دادن دستورات 
		فریبکارانه، مبالغی را از حساب قربانی خارج و به حساب خود وارد می‌کند، علی 
		رغم مباشرت قربانی در عملیات بانکی، به نظر، عمل یاد شده مصداق عملیات 
		متقلبانه بوده و می‌­تواند از مصادیق کلاهبرداری مقرر در مادّه ۱ قانون 
		تشدید مجازات مرتکبین ارتشاء و اختلاس و کلاهبرداری محسوب باشد. با این 
		حال، تشخیص مصداق بر عهده مرجع قضایی رسیدگی‌کننده است. <br>
		٭٭٭٭٭<br>
		۳۶۹<br>
		شماره پرونده ۱۹۹۶ ـ ۱/۱۸۶ ـ ۹۳<br>
		سؤال<br>
		با توجه به ماده ۱۷ آئین‌نامه سجل قضایی مصوب ۱۳۸۴ مبنی بر اعلام سوابق 
		اشخاص به نهادهای ذیصلاح و با عنایت به تصویب تبصره ۱ ماده ۲۵ قانون مجازات 
		اسلامی مصوب ۱۳۹۲ آیا می‌توان گفت که هم اینک اعلام سوابق اشخاص صرفاً به 
		مراجع قضایی برای تعیین یا بازنگری مجازات منعکس گشته و به سایر ادارات 
		اعلام نخواهد شد یا اینکه باید با تفسیر محدود از تبصره ۱ ماده ۲۵ و با 
		لحاظ سایر مقررات به ویژه در امور استخدامی کمافی‌السابق اعتقاد به لزوم 
		اعلام سوابق اشخاص به نهادهای مذکور داشت؟ <br>
		نظریه شماره ۲۸۴۷/۹۳/۷ ـ ۱۵/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		محکـومین موضوع تبصره ۱ ماده ۲۵ قانون مجازات اسلامی ۱۳۹۲ فاقد سابقه 
		محکومیت مؤثر محسوب می‌شوند و محکومیت آنان در گواهی‌های صادره درج نمی‌شود 
		مگر آنکه استعلام‌کننده مرجع قضایی باشد که در این صورت محکومیت غیر مؤثر 
		آنان نیز به مرجع مذکور منعکس می‌شود. <br>
		٭٭٭٭٭<br>
		۳۷۰<br>
		شماره پرونده ۷۲۳ ـ ۱/۱۲۷ ـ ۹۳<br>
		سؤال<br>
		با توجه به اینکه احکام و آثار مسئولیت تضامنی دارای وحدت و یگانگی با 
		احکام و آثار مسئولیت غیرتضامنی نمی‌­باشد و این‌ها دو نوع مسئولیت 
		متمایزند، اگر خواهان در دادخواست دعوی صدور حکم بر محکومیت خواندگان به 
		نحو تضامنی مطرح نماید و سپس خواهان درجلسه دوم دادرسی از دادگاه درخواست 
		کند خواندگان را به نحو غیرتضامنی محکوم نماید (یا بر عکس) در این صورت آیا 
		درخواست خواهان مصداق تغییر نحوه دعوا و خواسته بوده و چون تا اولین جلسه 
		دادرسی درخواست تغییر نحوه دعوا و خواسته مطرح نشده، قابل ترتیب اثر است؟
		<br>
		نظریه شماره ۲۸۵۰/۹۳/۷ ـ ۱۵/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً: موارد مسؤولیت تضامنی در قانون، تعیین شده است و تشخیص آن با دادگاه 
		صادرکننده رأی است. <br>
		ثانیاً: با توجه به اینکه سبب و آثار مسؤولیت تضامنی با غیرتضامنی متفاوت 
		است، بنابراین تغییر هر یک از این ادعا‌ها توسط خواهان، به معنای تغییر 
		نحوه دعوا است و برابر ماده ۹۸ قانون آئین دادرسی دادگاههای عمومی و انقلاب 
		در امور مدنی مصوب ۱۳۷۹، تنها تا اولین جلسه دادرسی امکان­پذیر است. <br>
		٭٭٭٭٭<br>
		۳۷۱<br>
		شماره پرونده ۱۹۷۴ ـ ۱/۱۲۷ ـ ۹۳<br>
		سؤال<br>
		شخصی دعوایی علیه خوانده مطرح می‌کند. وقت رسیدگی تعیین شده و ابلاغ قانونی 
		می‌شود. خوانده وکیل معرفی نکرده، شخصاً حاضر نشده و لایحه‌ای نیز ارسال 
		نکرده است ولی دعوایی با عنوان دعوای تقابل برای این پرونده از طریق پست 
		ارسال کرده است. حال سوال این است ارسال دادخواست تقابل که نشان از اطلاع 
		خوانده (خواهان دعوی تقابل) از پرونده بوده آیا موجب حضوری شدن پرونده اصلی 
		خواهد بود یا خیر؟ <br>
		نظریه شماره ۲۸۵۵/۹۳/۷ ـ ۱۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		طرح دعوای تقابل، یکی از طرق دفاعی است که خوانده اتخّاذ می‌­کند و 
		بنابراین تقدیم دادخواست تقابل مشمول اطلاق دفاع کتبی مذکور در ماده ۳۰۳ 
		قانون آیین دادرسی مدنی بوده و باعث حضوری شدن رأی دعوای اصلی می‌­شود. <br>
		٭٭٭٭٭<br>
		۳۷۲<br>
		شماره پرونده ۱۹۵۷ ـ ۱/۱۶۸ ـ ۹۳<br>
		سؤال<br>
		رای وحدت رویه ۷۳۴ـ۲۲/۷/۱۳۹۳ هیات عمومی دیوانعالی کشور، دادگاه عمومی 
		جزایی را صالح به رسیدگی به دعوای پرداخت دیه جراحات وارده از صندوق تأمین 
		خسارات بدنی می‌داند. لیکن در فرض عدم شناسایی راننده مقصر در دادسرا، به 
		منظور پرداخت دیه جراحات وارده از صندوق تأمین خسارات بدنی در راستای اعمال 
		ماده ۱۰ قانون اصلاح قانون بیمه اجباری مسولیت مدنی دارندگان وسایل نقلیه 
		موتوری زمینی در مقابل اشخاص ثالث مصوب ۱۳۸۷، پرونده باید با صدور قرار منع 
		تعقیب به دادگاه ارسال گردد یا با صدور قرار مجرمیت و کیفر خواست خطاب به 
		صندوق فوق‌الذکر یا تنها یک صورت جلسه و بدون صدور قرار نهایی؟ آیا ارسال 
		پرونده به دادگاه با یک صورت جلسه وجه قانونی دارد؟ همچنین در مواردی نیز 
		که دیه مصدوم یا متوفی مطابق قانون باید از بیت‌المال یا اموال عاقله 
		پرداخت شود، پس از ختم تحقیقات در دادسرا پرونده باید با صدور کدام یک از 
		قرار‌های نهایی از دادسرا به دادگاه ارسال گردد؟ آیا در این موارد جلب و 
		بازداشت و تفهیم اتهام به عاقله ممکن است؟ <br>
		نظریه شماره ۲۸۵۶/۹۳/۷ ـ ۱۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اوّلاً: چنانچه در حادثه رانندگی منجر به صدمه بدنی غیرعمدی، راننده مقصر 
		نا‌شناس متواری گردد، مطابق ماده ۱۰ قانون اصلاح قانون بیمه اجباری سال 
		۱۳۸۷، پرداخت خسارت بدنی اشخاص ثالث به عهده صندوق تأمین خسارتهای بدنی است 
		که اشخاص ثالث زیان‌دیده مستنداً به ماده ۱۴‌‌‌ همان قانون حق دارند با 
		ارائه مدارک لازم از جمله گزارش افسرکاردان تصادفات راهنمائی و رانندگی یا 
		پلیس راه برای دریافت خسارت، مستقیماً به صندوق مذکور مراجعه نمایند و 
		نیازی به صدور حکم دادگاه و کیفرخواست ندارد؛ بلکه دادسرا یا دادگاه 
		می‌­توانند، زیان‌دیده یا اولیاءدم را جهت دریافت دیه به صندوق یادشده 
		دلالت نمایند و چنانچه صندوق از پرداخت دیه خودداری نماید، زیان‌دیده یا 
		اولیای دم می‌­توانند باعنایت به رأی وحدت رویه ۷۳۴ ـ ۲۱/۷/۱۳۹۳ جهت مطالبه 
		دیه اقدام کنند و در هر حال، در این خصوص دادسرا تکلیف دیگری ندارد. اما در 
		رابطه با جنبه عمومی جرم تا معرفی و دستگیری متهم، پرونده در دادسرا مفتوح 
		می‌­ماند و صدور قرار منع تعقیب به علت نا‌شناس بودن راننده مقصر، وجه 
		قانونی ندارد. <br>
		ثانیاً: درصورت مطالبه دیه توسط شاکی یا اولیاء دم از بیت‌المال به استناد 
		مواد۴۷۰و۴۸۷ قانون مجازات اسلامی ۱۳۹۲، پرونده کیفری بدون صدور قرار مجرمیت 
		و کیفرخواست به دادگاه عمومی جزایی ارسال می‌گردد و دادگاه با بررسی موضوع 
		و احراز شرایط قانونی، حکم به پرداخت دیه ازبیت المال را صادر می‌­نماید.
		<br>
		ثالثاً: مسئولیت عاقله به پرداخت دیه، ناشی از قانون و یک حکم تکلیفی است، 
		نه ناشی از جرم یا مسئولیت جزایی عاقله؛ بنابراین مجوزی برای جلب و بازداشت 
		و تفهیم اتهام به عاقله، قانوناً وجود ندارد. اگر عاقله متمکن باشد، 
		می‌­توان دیه را از اموال وی استیفاء نمود و در غیر این صورت، طبق ماده ۴۷۰ 
		قانون مجازات اسلامی ۱۳۹۲ از بیت المال پرداخت می‌­شود. <br>
		٭٭٭٭٭<br>
		۳۷۳<br>
		شماره پرونده ۱۸۳۸ ـ ۱/۱۲۷ ـ ۹۳<br>
		سؤال<br>
		در مورد قرارهای ابطال دادخواست به استناد مواد ۹۶و۲۵۶و ۲۵۹ قانون آیین 
		دادرسی مدنی که توسط دادگاه بدوی صادر می‌گردد و مورد اعتراض خواهان قرار 
		می‌گیرد و حسب مورد خواهان در دادخواست تجدیدنظرخواهی اعلام می‌دارد اصل 
		سند را تقدیم می‌کند یا هزینه دادرسی را حاضر است بپردازد و یا مقدمات 
		اجرای قرار معاینه محل را مهیا می‌نماید، بیان نمایید آیا دادگاه تجدیدنظر 
		می‌تواند بدین جهت قرار ابطال دادخواست را نقض و جهت رسیدگی ماهوی به 
		دادگاه بدوی اعاده نماید؟ <br>
		نظریه شماره ۲۸۶۵/۹۳/۷ ـ ۱۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		رسیدگی دادگاه در مرحله تجدیدنظر این است که رأی تجدیدنظر خواسته در زمان 
		صدور به نحو صحیح صادر شده یا خیر. در فرض استـعلام که خواهان بـدوی 
		علی­رغم ابلاغ اخطاریه دادگاه نسبت به رفع نقص از جمله پرداخت هزینه دادرسی 
		و مهیا نمودن مقدمات اجرای قرار... اقدام ننموده و دادگاه نیز برابر قانون، 
		قرار ابطال دادخواست بدوی را صادر کرده است، بنابراین، رأی در زمان صدور به 
		نحو صحیـح صادر شده است و دادگاه تجدیدنظر طبق قانون، باید با رد 
		تجدیدنظرخواهی، دادنامه تجدیدنظر خواسته را تأیید نماید و آمادگی 
		تجدیدنظرخواه در مرحله تجدیدنظر مبنی بر رفع نقص، مؤثر در قضیه نمی‌باشد.
		<br>
		٭٭٭٭٭<br>
		۳۷۴<br>
		شماره پرونده ۱۸۸۸ ـ ۱/۱۸۶ ـ ۹۳<br>
		سؤال<br>
		آیا ملاک محکومیت قطعی کیفری موضوع ماده ۲۵ قانون مجازات اسلامی مصوب سال 
		۱۳۹۲ مجازات قانونی جرم است یا مجازات مقرر در حکم؟ <br>
		نظریه شماره ۲۶۸۰/۹۳/۷ ـ ۱/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		با عنایت به تصریح مادّه ۲۵ قانون مجازات اسلامی مصوّب ۱۳۹۲ که مقرر داشته، 
		محکومیت قطعی کیفری در جرایم عمدی، پس از اجرای حکم یا شمول مرور زمان، در 
		مدت زمان مقررّ در این مادّه محکوم را از حقوق اجتماعی به عنوان مجازات 
		تبعی محروم می‌کند، ملاک محاسبه محرومیت محکومٌ علیه از حقوق اجتماعی، 
		محکومیت قطعی کیفری مندرج در حکم است، اعم از اینکه در تعیین مجازات به 
		لحاظ جهات قانونی، تخفیف یا تشدید اعمال شده باشد. <br>
		٭٭٭٭٭<br>
		۳۷۵<br>
		شماره پرونده ۲۰۰۴ ـ ۱۹۲ ـ ۹۳<br>
		سؤال<br>
		۱ـ آیا شهرداری می‌تواند در تملک اراضی و املاک دارای سند عادی و حکم تنفیذ 
		قطعی یا دارای سند ششدانگ ماده ۱۴۷ قانون ثبت، واقع در طرح احداث یا تعریض 
		خیابان، با وجود کاربری مسکونی اراضی واملاک طبق آخرین طرح تفصیلی، در 
		ارزیابی و کار‌شناسی جهت تملک، کاربری آن را زراعی تلقی نماید؟ <br>
		۲ـ آیا تغییر کاربری املاک واقع در محدوده قانونی شهر در صلاحیت شهرداری 
		می‌باشد؟ وآیا شهرداری می‌تواند در ازاء تغییر کاربری املاک درصدی از زمین 
		و یا وجهی از مالک تقاضا کند؟ <br>
		۳ـ در صورتیکه تغییر کاربری ملک در محدوده قانونی شهر به موجب آخرین طرح 
		جامع و تفـصیلی شهر صورت گیرد، آیا شهـرداری مـی‌تواند به هنـگام مراجعه 
		مالک به شـهرداری در ازاء این نحو تغییر کاربری درصدی از زمین و یا وجهی را 
		از مالک تقاضا نماید؟ <br>
		نظریه شماره ۲۸۶۶/۹۳/۷ ـ ۱۸/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ ملاک تعیین کاربری جهت پرداخت قیمت اراضی در زمان تملک شهرداری مستنداً 
		به قانون نحوه تقویم ابنیه و املاک و اراضی مورد نیاز شهرداری مصوب۱۳۷۰، 
		لحاظ نمودن نوع کاربری آن در زمان تملک است. بنابراین اگر در تاریخ تملک، 
		کاربری ملک و اراضی طبق آخرین طرح تفصیلی به صورت مسکونی باشد، موجبی جهت 
		ارزیابی ملک و اراضی با کاربری سابق (که حسب فرض استعلام زراعی بوده) وجود 
		ندارد؛ لذا مناط اعتبار، کاربری تاریخ تملک است. <br>
		۳و۲ـ مستفاد از تبصره ۱ ماده۱۰۱ اصلاحی قانون شهرداری مصّوب ۱۳۹۰، شهرداری 
		هیچگونه وظیفه و اختیاری در تغییر کاربری اراضی ندارد و به موجب ماده۵ 
		قانون تأسیس شورای عالی شهرسازی و معماری ایران مصّوب ۱۳۵۱، هر گونه تغییر 
		کاربری برعهده کمیسیون ماده۵ قانون مذکور است. همچنین، حسب رأی هیأت عمومی 
		دیوان عدالت اداری به شماره۴ـ۱۴/۱/۱۳۹۱، اقدام شهرداری برای دریافت وجه یا 
		قسمتی از اراضی مردم به نحو رایگان در قبال پیشنهاد تغییر کاربری اراضی به 
		کمیسیون ماده۵ شهرسازی، مغایر با ماده۴ قانون تنظیم بخشی از مقررات مالی 
		دولت مصّوب ۱۳۸۰، می‌­باشد؛ نتیجتاً شهرداری که مرجع پیشنهاددهنده تغییر 
		کاربری به کمیسیون مزبور است، مجاز به دریافت وجه یا درصدی از املاک به 
		لحاظ تغییر کاربری نمی‌باشد. <br>
		٭٭٭٭٭<br>
		۳۷۶<br>
		شماره پرونده ۱۸۲۳ ـ ۱/۳ ـ ۹۳<br>
		سؤال<br>
		۱ـ در پرونده اجرایی پس از اجرای مفاد اجرائیه و وصول هزینه‌های اجرایی رأی 
		مستند صدور اجرائیه به طرق فوق‌العاده اعتراض به آرا نقض می‌شود. در این 
		صورت، آیا وفق مفاد ماده ۳۹ قانون اجرای احکام مدنی هزینه اجرایی نیز باید 
		از خزانه دولت اخذ و به محکوم علیه سابق مسترد گردد؟ <br>
		۲ـ در پرونده‌ای که اجرائیه مبنی بر انتقال پلاک ثبتی صادر گردیده، محرز 
		می‌گردد که احدی از محکوم علیهم پیش از تقدیم دادخواست فوت کرده و محکوم له 
		عمداً یا سهواً اقدام به طرح دادخواست به طرفیت متوفی نموده است. در این 
		حالت، اولاً آیا می‌توان نسبت به دیگر محکوم‌علیهم موضوع اجرائیه را تجزیه 
		و حکم را اجرا نمود یا اینکه باید گفت اجرائیه اصلاً قابلیت اجرایی ندارد و 
		ثانیاً در صورت قابل تجزیه بودن اجرائیه هزینه‌های اجرایی (با توجه به حذف 
		یکی از محکوم علیهم) به چه نحو می‌بایست از دیگر محکوم علیهم وصول گردد. 
		بدین معنا که آیا سهم متوفی از هزینه اجرایی باید از دیگر محکوم علیهم وصول 
		گردد یا خیر؟ <br>
		نظریه شماره ۲۸۸۶/۹۳/۷ ـ ۱۹/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ اعاده عملیات اجرایی موضوع ماده۳۹ قانون اجرای احکام مدنی فقط به معنی 
		اعاده وضع به حال سابق بوده و تمامی اقداماتی که به منظور اجرای حکم صورت 
		گرفته، پس از فسخ یا نقض حکم یا بلااثر شدن آن در اثر اعاده دادرسی زایل 
		می‌شود و با عنایت به اینکه نیم عشر اجرایی، دین محکومٌ­علیه محسوب 
		نمی‌­شود و جزء محکومٌ­‌به نیست و در فرض استعلام پس از اجرای مفاد اجرائیه 
		و وصول هزینه­‌های اجرایی، رأی مستند صدور اجرائیه نقض شده است و طبیعی است 
		که اجرا نیاز به هزینه دارد و هزینه­های اجرایی قابل استرداد نیست، 
		بنابراین ذینفع می‌تواند درصورت تمایل به طرفیت محکومٌ­له با تقدیم 
		دادخواست، طرح دعوا و هزینه اجرائی (نیم عشر) را مطالبه نماید. <br>
		۲ـ اولاً صرف نظر از آنکه طرح دعوا به طرفیت متوفی و رسیدگی به آن بر خلاف 
		قانون می‌باشد، اصولاً ابلاغ حکم به فرد متوفی فاقد اثر قانونی است و مطابق 
		ماده۳۰۲ قانون مارالذکر، هیچ حکم یا قراری را نمی‌توان اجراء نمود مگر 
		اینکه به طرفین یا وکیل آنان ابلاغ شـده باشد. بنابـراین مادام که رأی 
		صادره بـه نحو قانونی ابلاغ نشود و مـواعد قانونی و حق واخـواهی و 
		تجدیدنظرخواهی سپری نشود، به لحاظ عدم قطعیت، قابلیت اجراء ندارد و بدیهی 
		است، اگر جانشین یا جانشینان خوانده متوفی به دادگاه معرفی و رأی صادره به 
		آنان ابلاغ شود و ایشان در مهلت مقرر قانونی، واخواهی یا تجدیدنظرخواهی 
		نمایند، رأی صادره به لحاظ آنکه از ابتدا به نحو قانونی طرح نشده و متوفی، 
		خوانده قرار گرفته، نقض می‌شود. ولی اگر ایشان واخواهی یا تجدیدنظرخواهی 
		ننمایند، پس از قطعیت، قابلیت اجرا خواهد داشت. <br>
		ثانیاً در فرض سؤال که اجرائیه علیه چند محکومٌ­علیه صادر شده است، به نظر 
		مـی‌رسد با توجه به موضوع محکومٌ به (انتقال پلاک ثبتی) قابل تجزیه 
		می‌باشد، اجرای حکم نسبت به غیر محکومٌ­علیه متوفی بلا اشکال باشد. <br>
		ثالثاً: اصولاً پرداخت هزینه­های اجرایی بر اساس میزان محکومٌ­به و با توجه 
		به سهم هریک از محکومٌ­علیهم قابل مطالبه و وصول است و محکومٌ­علیهم در 
		پرداخت آن، مسؤولیت تضامنی ندارند. <br>
		٭٭٭٭٭<br>
		۳۷۷<br>
		شماره پرونده ۱۵۴۲ ـ ۱/۱۸۶ ـ ۹۳<br>
		سؤال<br>
		با عنایت به مفاد مواد ۶۴، ۶۵ و۶۸ قانون مجازات اسلامی مصوب ۱۳۹۲ و ماده ۹ 
		قانون شوراهای حل­اختلاف و نیز بندهای ۱و۲ ماده ۳ قانون وصول برخی از 
		درآمدهای دولت، مستدعی است مشخص فرمایید: <br>
		۱ـ آیا حکم به مجازات جایگزین به ویژه در جرائم موضوع ماده ۶۵ قانون مجازات 
		اسلامی در هر حال الزامی است یا منوط به تحقق شرایط ذکر شده در ماده ۶۴‌‌‌ 
		همان قانون (گذشت شاکی، وجود جهات تخفیف و...) است؟ <br>
		۲ ـ با توجه به موارد فوق‌الذکر و نیز تصویب آئین‌نامه مجازاتهای جایگزین، 
		آیا شوراهای حل اختلاف در جرائم موضوع ماده ۹ قانون شورا‌ها کمافی السابق 
		صالح به رسیدگی می‌­باشند؟ <br>
		۳ـ در صورت مثبت بودن پاسخ سوال ۲ آیا شوراهای حل اختلاف صلاحیت صدور حکم 
		به مجازاتهای جایگزین را دارند یا خیر؟ <br>
		نظریه شماره ۲۸۹۶/۹۳/۷ ـ ۲۰/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱) به صراحت ماده ۶۴ قانون مجازات اسلامی مصوب ۱۳۹۲، اعمال مجازات جایگزین 
		حبس در جرایم موضوع ماده ۶۵ قانون مذکور نیز منوط به شرایط مذکور در این 
		ماده است. <br>
		۳و۲) اعمال مجازات جایگزین حبس موضوع مواد ۶۴ و ۶۵ قانون مجازات اسلامی 
		مصوّب ۱۳۹۲، در مواردی است که مجازات قانونی برای جرم ارتکابی لزوماً حبس 
		باشد که در این صورت، دادگاه می‌­تواند با وجود شرایط مذکور در ماده ۶۴ 
		قانون مذکور، مجازات جایگزین حبس را با رعایت ماده ۷۰ این قانون تعیین و 
		اعمال نماید. در حالی که در جرایم موضوع بند یک ماده ۳ قانون وصول برخی از 
		درآمدهای دولت و مصرف آن در موارد معین مصوّب ۱۳۷۳ و اصلاحات و الحاقات 
		بعدی، مجازات قانونی جرم از حبس به جزای نقدی توسط مقنن تبدیل شده است و 
		محلی برای اعمال مجازاتهای جایگزین حبس توسط قاضی باقی نمانده است؛ همچنین 
		درخصوص جرائم رانندگی، باتوجه به تصریح بند یک ماده ۳ قانون اخیرالذکر، این 
		جرائم جز در موارد خاصی نظیر تبصره ماده ۷۱۸ قانون مجازات اسلامی مصوّب 
		۱۳۷۵ که از شمول آن خارج است، مشمول بند یک ماده ۳ قانون فوق‌الذکر بوده و 
		اصولاً از شمول مقررات فصل نهم قانون مجازات اسلامی مصوب ۱۳۹۲ تحت عنوان 
		«مجازاتهای­جایگزین حبس» خارج می‌­باشد؛ بنابراین رسیدگی به جرائم موضوع 
		بند یک ماده ۳ قانون وصول برخی از درآمدهای دولت و مصرف آن در موارد معین 
		مصوّب ۱۳۷۳ و اصلاحات و الحاقات بعدی (اعم از جرائم رانندگی و...)، 
		کمافی­السابق درحدود نصاب شوراهای حل اختلاف، در صلاحیت آن‌ها است. ضمناً 
		مصوبه ۲۴/۱۰/۱۳۹۲ کارگروه موضوع مصوّبات جلسه پانزدهم کمیسیون تلفیق لایحه 
		بودجه سال ۱۳۹۳ در تعیین تعرفه جدید در مورد جرایم موضوع بند یک ماده ۳ 
		قانون اخیرالذکر، تأییدی بر عدم نسخ بند قانونی یادشده می‌­باشد. <br>
		٭٭٭٭٭<br>
		۳۷۸<br>
		شماره پرونده ۱۷۱۷ ـ ۷۹ ـ ۹۳<br>
		سؤال<br>
		با توجه به اینکه مطابق ماده ۳۳ قانون اجرای احکام مدنی و ماده ۴۱۹ قانون 
		تجارت و رأی وحدت رویه شماره۵۶۱ ـ ۲۸/۳/۱۳۷۰ هیأت عمومی دیوان عالی کشور در 
		پرونده‌های ورشکستگی پس از صدور حکم ورشکستگی نظام و نحوه عملیات اجرایی 
		تغییر می‌­کند و به جای اجرای احکام محاکم و دوایر اجرای ثبت اداره تصفیه 
		امور ورشکستگی یا مدیر تصفیه امر اجراء را با رعایت اصل تساوی حقوق 
		طلبکاران عهده‌دار خواهد شد. این درحالی است که در زمانی که دعوی ورشکستگی 
		طرح می‌شود عملیات اجرایی در پرونده‌های اجرای ثبت و اجرای احکام دادگستری 
		در حال انجام بوده و با صدور حکم ورشکستگی و اتمام عملیات اجرایی در 
		پرونده­های اجرایی قبل از صدور حکم ورشکستگی اداره تصفیه باید اقدام به طرح 
		دعوای ابطال عملیات اجرایی به استناد بند ۲ ماده ۴۲۳ قانون تجارت و رأی 
		وحدت رویه ۵۶۱ ـ ۲۸/۳/۱۳۷۰ نماید که نه تنها موجب افزایش پرونده در سیستم 
		قضایی می‌شود بلکه موجب تضییع حقوق شرکت‌کنندگان در مزایده و خریداران 
		اموال ورشکسته می‌شود آیا صدور دستور موقت پس از طرح دعوای ورشکستگی و در 
		پرونده ورشکستگی توسط دادگاهی که به ورشکستگی رسیدگی می‌کند مبنی بر توقف 
		عملیات اجرایی اجرای ثبت یا اجرای احکام محاکم تا تعیین نتیجه پرونده 
		ورشکستگی به منظور تحقق و نیل به اهداف و آثار حکم ورشکستگی به استناد مواد 
		۳۱۰ الی ۳۲۵ قانون آیین دادرسی مدنی و بند ۱ ماده ۱۴۳ آیین‌نامه اجرای مفاد 
		اسناد رسمی لازم الاجرا صحیح است؟ <br>
		نظریه شماره ۲۸۹۷/۹۳/۷ ـ ۲۰/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً: صدور دستور موقت مبنی بر توقیف عملیات اجرایی اجرای احکام دادگاه به 
		استناد مواد ۳۱۰ الی ۳۲۵ قانون آئین دادرسی دادگاههای عمومی و انقلاب در 
		امور مدنی مصوّب ۱۳۷۹، اصولاً فاقد وجاهت قانونی است. ثانیاً: صدور دستور 
		موقت مبنی بر توقیف عملیات اجرایی ثبت در پرونده ورشکستگی و به استناد بند 
		۲ ماده ۴۲۳ قانون تجارت نیز فاقد وجاهت قانونی است؛ زیرا دعوای ورشکستگی 
		فی­نفسه دعوای اصلی که دستور موقت درراستای آن صادر شود، تلقی نمی‌­شود.
		<br>
		٭٭٭٭٭<br>
		۳۷۹<br>
		شماره پرونده ۱۶۰۶ ـ ۸۸ ـ ۹۳<br>
		سؤال<br>
		چنانچه چکی در ید دارنده چک مفقود گردد، درخواست دستور عدم پرداخت چک به 
		بانک توسط صاحب حساب باید داده شود یا دارنده چک؟ و چنانچه دارنده دستور 
		عدم پرداخت دهد آیا وصف کیفری برای وی متصور می‌باشد؟ و در فرض دستور عدم 
		پرداخت از سوی صادرکننده و عدم اطلاع وی از صحت ادعای دارنده مبنی بر مفقود 
		شدن چک، مسئولیت صادرکننده چگونه است؟ و تاثیر اثبات خیانت در امانت نسبت 
		به شخص ثالث دارنده با حسن نیت چیست؟ <br>
		نظریه شماره ۲۹۰۸/۹۳/۷ ـ ۲۱/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		اولاً: با توجه به تعریف ذی­نفع موضوع مادّه۱۴ قانون صدور چک مصّوب 
		۱۶/۴/۱۳۵۵ با اصلاحات و الحاقات بعدی در تبصره۱ این مادّه، صادرکننده چک یا 
		ذی­نفع یا قائم مقام قانونی آن‌ها در صورت مفقود شدن چک، مـی­توانند کتباً 
		دستور عدم پرداخت وجه چک را به بانک مربوطه بدهند. <br>
		ثانیاً: هر‌گاه ذی­نفع به طور کتبی، دستور عدم پرداخت وجه چک را به بانک 
		بدهد، چنانچه خلاف ادعای وی که موجب عدم پرداخت شده، ثابت گردد، واجد 
		مسئولیت کیفری موضوع قسمت اخیر مادّه۱۴ قانون چک است. <br>
		ثالثاً: چنانچه سوء نیت صادرکننده ثابت نشود، فاقد مسئولیت کیفری موضوع 
		قسمت اخیر مادّه ۱۴ قانون یاد شده است. <br>
		رابعاً: اثبات بزه خیانت در امانت، موجب عدم مسئولیت کیفری و حقوقی 
		صادرکننده است؛ ولی دارنده با حسن نیت می‌­تواند به ید ما قبل خود جهت 
		مطالبه وجه چک مراجعه نماید. <br>
		٭٭٭٭٭<br>
		۳۸۰<br>
		شماره پرونده ۱۸۴۰ ـ ۸۸ ـ ۹۳<br>
		سؤال<br>
		چنانچه چکی بدون امضاء صاحب حساب (عمداً یا سهواً) به دیگری منتقل گردد:
		<br>
		اولاً: آیا بانک محال علیه مجاز به صدور گواهی عدم پرداخت می‌باشد یا خیر؟
		<br>
		ثانیاً: در فرض صدور گواهی مذکور توسط بانک آیا چک دارای ارزش و اعتبار 
		حقوقی بوده ومی توان آنرا بعنوان چک بلامحل تلقی کرد؟ <br>
		نظریه شماره ۲۹۳۴/۹۳/۷ ـ ۲۶/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		ضرورت امضاء به عنوان رکن اصلی سند از قوانین گوناگون استنباط می‌­شود؛ از 
		جمله ماده ۱۲۹۳ قانون مدنی به این شرح «...... سند مزبور در صورتی که دارای 
		امضاء یا مهر طرف باشد عادی است» و ماده ۱۳۰۱ ق. م به این شرح «امضائی که 
		در روی نوشته یا سندی باشد بر ضرر امضاء‌کننده دلیل است»، همچنین مواد ۱۳۰۲ 
		و۱۳۰۳ همین قانون و مواد ۲۲۳و۳۰۷ و ۳۱۱ قانون تجارت راجع به اسناد تجاری 
		(برات، سفته، چک) و مواد ۲۷۸ و ۲۷۹ قانون امور حسبی در مورد وصیت نامه و 
		مواد ۶۳و۶۵ قانون ثبت، که با ملاحظه مواد فوق و تکرار این نوع احکام، هیچ 
		تردیدی در لزوم و اهمیت امضای سند به وجود نمی‌­آید. بنابراین نوشته منتسب 
		به اشخاص، فقط در صورتی قابل استناد است که امضاء شده باشد؛ زیرا امضاء 
		نشان تأئید مندرجات سند می‌باشد و سند فاقد آن، ناقص بوده و مهم‌ترین رکن 
		اعتبار را ندارد. در فرض سؤال، اولاً بانک نمی‌­تواند چک فاقد امضاء را 
		«صادر شده» تلقی و عدم پرداخت آن را گواهی نماید. ثانیاً صدور چنین گواهی 
		از سوی بانک باعث نمی‌شود چک مزبور اعتبار یافته و یا مصداق صدور چک بلامحل 
		شود. <br>
		٭٭٭٭٭<br>
		۳۸۱<br>
		شماره پرونده ۱۷۹۳ ـ ۷۹ ـ ۹۳<br>
		سؤال<br>
		۱ـ در صورت ورشکستگی تاجر آیا ضامنین وام تاجر ورشکسته در بانک‌ها علیرغم 
		ورشکستگی مدیون اصلی (گیرنده وام) مسئول پرداخت وام دریافتی تاجر ورشکسته 
		در بانک‌ها می‌باشند یا خیر؟ <br>
		۲ـ در صورت مسئول بودن ضامنین در پرداخت وام تاجر ورشکسته آیا از تاریخ 
		صدور حکم ورشکستگی تاجر دیرکرد و خسارت تأخیر تادیه وام دریافتی تاجر بر 
		عهده ضامنین هست و یا ضامنین فقط مسئول پرداخت اصل وام تاجر هستند نه سود و 
		دیرکرد و دیگر خسارت‌ها. <br>
		۳ـ در صورتی که در قراردادهای بانک شرط شده باشد که در صورت ورشکستگی 
		گیرنده وام ضامنین مسئول پرداخت اصل وام، دیرکرد و دیگر خسارت‌ها هستند 
		وضعیت حقوقی این فرض چگونه است؟ <br>
		نظریه شماره ۲۹۹۶/۹۳/۷ ـ ۲/۱۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		۱ـ با توجه به مقررات عام قانون مدنی و قانون تجارت، ضامن تاجر ورشکسته در 
		هر حال مسؤل پرداخت اصل وام دریافتی وی می‌­باشد. <br>
		۲ـ با توجه به رأی وحدت رویه شماره ۱۵۵ مورخ ۱۴/۱۲/۱۳۴۷ هیأت عمومی 
		دیوانعالی کشور، چون از مدیون اصلی (تاجر ورشکسته) نمی‌توان مطالبه خسارت 
		تأخیر و جریمه نمود، از ضامن هم نمی‌­توان مطالبه خسارت کرد؛ زیرا وی چیزی 
		را ضمانت کرده است که مدیون اصلی باید بپردازد، بنابراین وقتی که مدیون 
		اصلی نباید خسارت تأخیر بپردازد، ضامن هم از آن معاف می‌باشد. <br>
		۳ـ چنانچه ضامن تسهیلات گیرنده تعهد نموده باشد که درهرحال ولو درصورت 
		ورشکستگی مضمون­ عنه، مطالبات بانک طلبکار، اعم از اصل و فرع را بپردازد، 
		باتوجه به مدلول مواد ۱۰ و ۲۱۹ قانون مدنی، ورشکستگی بدهکار اصلی مانع رجوع 
		بانک طلبکار به ضامن و وثیقه‌گذار برای وصول اصل بدهی و متفرعات آن در حدود 
		تعهد انجام یافته نمی‌­باشد و این فرض، منصرف از ماده ۶۹۱ قانون مدنی است.
		<br>
		٭٭٭٭٭<br>
		۳۸۲<br>
		شماره پرونده ۱۶۱۲ ـ ۱۹ ـ ۹۳<br>
		سؤال<br>
		مطابق حکم دادگاه، مدیران شرکت محکوم به رد اموال در حق شکات شده­اند، آیا 
		امـوال و اعیان فاسده موجود در شرکت که ناشی از وجوه تحصیل شده توسط مدیران 
		مجرم شرکت از شکات بوده اسـت، متعلق به صاحبان وجوه و قابل توقیف می‌باشد؟
		<br>
		نظریه شماره ۲۹۹۷/۹۳/۷ ـ ۲/۱۲/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		نظر به اینکه مطابق مادّه ۵۸۰ قانون تجارت، شرکت­هائی که مطابق قانون تجارت 
		به ثبت رسیده­اند، دارای شخصیت حقوقی مستقل می‌باشند و از جمله، اموال شرکت 
		مستقل از اموال اشخاص حقیقی (صاحبان سهام آن) می‌­باشد و با توجه به اینکه 
		در فرض استعلام مطابق حکم دادگاه، مدیران شرکت محکوم به رد اموال در حق 
		شکات شده­‌اند که با این وصف و با توجه به صدر پاسخ، اموال موجود در شرکت 
		با توجه به ثبت شرکت (سهامی عام) در مرجع ثبت شرکت­‌ها متعلق به شرکت 
		می‌­باشد و نمی‌­توان در قبال بدهی مدیران محکومٌ­علیه، آن را توقیف و به 
		شکات پرداخت نمود، مگر پس از طی مراحل قانونی از قبیل انحلال شرکت یا صدور 
		حکم ورشکستگی توسط دادگاه و تصفیه... که دراین صورت مطابق مقررات، می‌­توان 
		به میزان سهم مدیران از اموال شرکت به شکات محکومٌ‌له پرداخت نمود؛ البته 
		قبل از انحلال شرکت نیز سهام متعلق به مدیران محکوم قابل توقیف جهت استیفاء 
		حق محکومٌ‌لهم می‌­باشد. <br>
		٭٭٭٭٭<br>
		۳۸۳<br>
		شماره پرونده ۲۰۳۲ ـ ۱/۱۸۶ ـ ۹۳<br>
		سؤال<br>
		چه تفاوتی بین مواد ۱۷۴ و۱۷۵ قانون مجازات اسلامی سال ۱۳۹۲ وجود دارد؟ به 
		عبارت دیگر در صورتی که مستند حکم قاضی، شهادت باشد، به کدام یک از موارد 
		فوق بایستی استناد نماید؟ <br>
		نظریه شماره ۳۰۱۷/۹۳/۷ ـ ۳/۱۱/۱۳۹۳<br>
		<br>
		نظریه مشورتی اداره کل حقوقی قوه قضائیه<br>
		ماده ۱۷۴ قانون مجازات اسلامی مصوّب ۱۳۹۲، در مقام تعریف کلی و عام شهادت 
		می‌­باشد؛ ولی ماده ۱۷۵ این قانون در مقام تبیین «شهادت شرعی» است و 
		همانگونه که می‌­دانیم شهادت شرعی از نظر شرع موضوعیت دارد و شارع و قانون 
		برای آن، حجیّت قائل شده، اعم از اینکه مفید علم باشد یا نباشد. لکن 
		درصورتی که علم قاضی با آن منافات داشته باشد، برای قاضی معتبر نیست (ماده 
		۲۱۲ این قانون) که در این صورت، قاضی باید با ذکر مستندات خود نسبت به جهات 
		ردّ آن، رأی صادر نماید. <br>
		٭٭٭٭٭<br>
		۳۸۴<br>
		شماره پرونده ۱۸۵۱ ـ ۱/۱۶۸ ـ ۹۳<br>
		سؤال<br>
		۱ ـ در جرایمی که مجازات آن‌ها در زمره درجه ۷ تعزیری قرار می‌­گیرند لیکن 
		مستلزم پرداخت دیه نیز می‌باشند مثل ماده ۷۱۷ قانون مجازات اسلامی ۱۳۷۵ آیا 
		بنا به ماده ۳۴۰ قانون آیین دادرسی کیفری ۹۲، دادگاه کیفری ۲ بدون کیفر 
		خواست می‌تواند به پرداخت دیه حکم صادر نماید یا اینکه حکم به پرداخت دیه 
		مستلزم صدور کیفر خواست می‌‌باشد؟ <br>
		۲ـ نظربه اینکه حسب تبصره ۴ ماده ۲۲ قانون قاچاق کالا و ارز اجرایی از 
		تاریخ ۷/۱۲/۱۳۹۲ آلات مخصوص قمار در زمره کالاهای ممنوع قرار گرفته که بنا 
		به ماده ۴۴ قانون یاد شده در صـلاحیت رسیدگی دادسرا و محاکم انقلاب اسلامی 
		است ولی بنا به ماده ۳۴۰ قانون آیین دادرسی کیفری مصوب ۱۳۹۲ رسیدگی به 
		جرایم دارای مجازات تعزیزی از نوع درجه ۷و۸ در صلاحیت رسیدگی مستقیم دادگاه 
		است که از آن جمله ماده ۷۰۶ قانون مجازات اسلامی ۱۳۷۵ می‌باشد آیا با 
		اجرایی شدن قانون آیین دادرسی کیفری مصوب ۹۲ نیاز به کیفرخواست در این 
		اتهام وجود دارد یا خیر؟ هم چنین، در مورد سایر موارد کالاهای ممنوع که 
		براساس ارزش کالا جزای نقدی آن از درجه هفت فرا‌تر نرود، آیا دادسرا 
		می‌بایست پرونده را جهت رسیدگی مستقیم به دادگاه انقلاب ارسال نماید یا 
		خیر؟ <br>
		نظریه شماره ۳۰۲۹/۹۳/۷ ـ ۴/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		۱ـ نظر به اینکه به موجب مادّه۳۴۰ قانون آئین دادرسی کیفری ۱۳۹۲، جرائم 
		تعزیری درجه هفت و هشت به طور مستقیم در دادگاه، رسیدگی می‌­شود و از طرفی 
		درجه‌بندی مجازات‌ها نیز تنها ناظر به جرائم تعزیری است؛ لذا به جرم مستوجب 
		دیه، تحت هر شرایطی با کیفرخواست رسیدگی می‌­شود. در فرض سؤال یعنی موردی 
		که جرمی مستوجب دیه و مجازات تعزیری درجه هفت یا هشت باشد باید با 
		کیفرخواست رسیدگی شود. <br>
		۲ـ ملاک تعیین شده جهت رسیدگی بدون کیفرخواست به پرونده، وفق ­صراحت 
		مادّه۳۴۰ قانون آئین دادرسی کیفری۱۳۹۲، جرائم تعزیری درجه هفت و هشت است و 
		هر جرمی صرف نظر از اینکه در صلاحیت دادگاه عمومی یا انقلاب باشد چنانچه 
		درآن درجات باشد به طور مستقیم، در دادگاه مطرح می‌شود. <br>
		٭٭٭٭٭<br>
		۳۸۵<br>
		شماره پرونده ۹۲۹ ـ ۷۹ ـ ۹۳<br>
		سؤال<br>
		۱ـ درصورتی که شخص حقوقی شرکت تجاری دچار ورشکستگی از نوع تقلب یا تقصیر 
		گردد و مدیران آن شخص حقوقی در پرونده ورشکستگی مذکور دخیل باشند آیا 
		می‌توان مدیران را محکوم به مجازات قانونی مقرر برای ورشکستگی به تقلب یا 
		تقصیر نمود یا خیر؟ <br>
		۲ـ آیا رسیدگی به بزه مذکور مستلزم صدورحکم ورشکستگی در محکمه حقوقی است که 
		در این صورت دادسرا می‌بایست قرار اناطه صادر نماید یاخیر؟ <br>
		نظریه شماره ۳۰۳۰/۹۳/۷ ـ ۴/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		۱ـ بـرابر مـادّه ۱۴۳ قـانـون مـجازات اسـلامی مصـوب ۱۳۹۲، در مسئولیت 
		کیفری اصل بر مسئولیت شخص حقیقی است و شخص حقوقی در صورتی دارای مسئولیت 
		کیفری است که نماینده قانونی شخص حقوقی به نام یا در راستای منافع آن مرتکب 
		جرمی شود. مسئولیت کیفری اشخاص حقوقی، مانع مسئولیت اشخاص حقیقی مرتکب جرم 
		نیست؛ بنابراین در فرض سؤال، مدیران شرکت ورشکسته به تقصیر یا تقلب که در 
		ارتکاب جرم دخالت داشته­اند، قابل تعقیب و مجازات می‌­باشند. به­ علاوه با 
		عنایت به مادّه۲۰ قانون یاد شده در صورتی که شخص حقوقی نیز مسؤل شناخته 
		شود، دادگاه آن را به یک یا دو مورد از موارد مذکور در این مادّه محکوم 
		می‌نماید. <br>
		۲ـ به موجب مادّه ۴۱۵ قانون تجارت، ورشکستگی تاجر به حکم محکمه بدایت اعلام 
		می‌­شود که درحال حاضر دادگاه عمومی حقوقی، جانشین آن محکمه شده است؛ 
		بنابراین صدور حکم ورشکستگی، در صلاحیت دادگاه عمومی حقوقی است و پس از 
		صدور حکم ورشکستگی دادستان یا مدیرتصفیه می‌­تواند تاجر ورشکسته را به 
		اتهام ارتکاب ورشکستگی به تقلب درمرجع کیفری تعقیب نماید وچنانچه قبل 
		ازصدورحکم ورشکـستگی توسط دادگاه حقوقی اتهام ورشکستگی به تقلب یا به تقصیر 
		در دادسرا مطرح شود، مورد از موارد صدور قرار اناطه است. <br>
		٭٭٭٭٭<br>
		۳۸۶<br>
		شماره پرونده ۱۷۵۴ ـ ۱/۱۲۷ ـ ۹۳<br>
		سؤال<br>
		طبق ماده ۱۵۹ قانون آئین دادرسی مدنی دعوای ممانعت از حق چنین تعریف شده 
		است «تقاضای کسی که رفع ممانعت از حق ارتفاق یا انتفاع خود را در ملک دیگری 
		بخواهد»، در این تعریف حق ارتفاق یا انتفاع در ملک دیگری مطرح شده حال 
		چنانچه کسی شکایت نماید که کسی مانع انتفاع و استفاده او از ملک شخصی‌اش 
		می‌باشد (نه حق ارتفاق و انتفاع در ملک دیگری) آیا ممانعت از حق می‌باشد؟
		<br>
		نظریه شماره ۳۰۳۹/۹۳/۷ ـ ۵/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		در فرض سؤال، چنانچه خوانده بدون تصرف در مال غیرمنقول صرفاً از استفاده 
		مالک از ملک وی ممانعت به عمل آورده، مثلاً راه عبور مالک را مسدود نموده 
		باشد، دراین صورت این فرض، مصداقی از دعوای مزاحمت موضوع ماده ۱۶۰ قانون 
		آیین دادرسی مدنی می‌باشد و در هر صورت، فرض طرح شده از شمول ممانعت از حق 
		موضوع ماده ۱۵۹ قانون یاد شده، خارج است. <br>
		٭٭٭٭٭<br>
		۳۸۷<br>
		شماره پرونده ۹۰۰ ـ ۱/۱۲۷ ـ ۹۳<br>
		سؤال<br>
		درمرحله رسیدگی بدوی خوانده در جلسه اول دادرسی اقدام به جلب شخص ثالثی را 
		می‌نماید و دادگاه با رسیدگی به موضوع دعوی به این نتیجه می‌رسد که مسئول 
		انجام تعهد در قبال خواهان شخص ثالث می‌باشد نه خوانده و حال با این توصیف 
		آیا دادگاه بدوی باید نسبت به محکومیت شخص ثالث در قبال خواهان حکم صادر 
		نماید؟ <br>
		نظریه شماره ۳۰۷۳/۹۳/۷ ـ ۹/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		در فرض سؤال، با توجه به اینکه اصولاً دادگاه در مقام رسیدگی فقط در محدوده 
		دادخواست و علیه خواندگان‌‌ همان دعوی می‌­تواند رأی صادر کند، بنابراین در 
		فرضی که خوانده دعوی مبادرت به اقامه دعوای جلب ثالث نموده، در فرض صحت 
		دفاعیات وی و قابل پذیرش بودن دعوای جلب ثالث، دادگاه نمی‌­تواند حکم به 
		محکومیت مجلوب ثالث که خوانده دعوای اصلی نبوده، به درخواست خوانده دعوای 
		اصلی در حق خواهان دعوای اصلی صادر نماید. <br>
		٭٭٭٭٭<br>
		۳۸۸<br>
		شماره پرونده ۱۸۰۵ ـ ۶۶ ـ ۹۳<br>
		سؤال<br>
		با توجه به تبصره۱ ماده۸۲ مکرر۳ قانون تشکیلات، وظایف و انتخابات شوراهای 
		اسلامی کشور و انتخاب شهرداران مصوب ۱/۳/۱۳۷۵ و اصلاحات بعدی به این شرح: 
		«تبصره ۱ (اصلاحی ۲۷/۸/۱۳۸۶) اعضاء شوراهای مذکور و وابستگان درجه یک آن‌ها 
		به هیچ وجه حق انجام معامله با دهیاری، شهرداری، سازمان‌ها، و شرکت‌های 
		وابسته به آن را نخواهند داشت و انعقاد هر نوع قرارداد با آن‌ها ممنوع 
		می‌باشد در غیر این صورت ضمن لغو قرارداد و سلب عضویت دائم از شورا پرونده 
		به مراجع ذی‌صلاح ارسال می‌گردد.»، خواشمند است در خصوص موارد ذیل نظریه 
		مشورتی خود را اعلام فرمائید. <br>
		۱ـ وجود حکم هر نوع قرار داد در تبصره ۱ ماده ۸۲ مکرر ۳ قانون فوق‌الذکر 
		شامل کدام قرارداد‌ها می‌شود؟ فی‌المثل قراردادهای مربوط به کارگیری نیرو 
		اعم از قراردادی، کارمعین و روز مزد را در بر می‌گیرد؟ <br>
		۲ـ آیا برادر، خواهر، همسر، فرزند، مادر، و پدر عضو شورای شهر و یا روستا 
		می‌تواند در قالب قراردادهای کاری مانند (قراردادی، کارمعین، روز مزد) در 
		شهرداری و یا دهیاری مشغول به کار شده و ماهیانه یا روزانه حقوق و دستمزد 
		دریافت نمایند؟ <br>
		۳ـ آیا اشخاص حقوقی که احدی از اعضای هیئت‌مدیره و یا مدیرعامل آن از 
		بستگان درجه یک شورای شهر یا روستا می‌باشد، می‌تواند اقدام به انعقاد 
		قرارداد پیمانکاری با دهیاری و یا شهرداری بنماید. <br>
		نظریه شماره ۳۱۰۶/۹۳/۷ ـ ۱۱/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		۱ـ در تبصره ۱ مادّه ۸۲ مکرر ۳ قانون تشکیلات، وظایف و انتخابات شوراهای 
		اسلامی کشور و انتخاب شهرداران مصّوب۱/۳/۱۳۷۵ با اصلاحات بعدی، واژه 
		«انعقاد هر نوع قرارداد» اطلاق دارد و ناظر به هر نوع قرارداد، اعم از خرید 
		و فروش، اجاره، استجاره، پیمانکاری و غیره (به استثنای مواردی که مشمول 
		مقررات استخدامی می‌شود) می‌­باشد. ضمناً قرارداد کار معین، چنانچه جنبه 
		استخدامی داشته باشد، بلامانع است. <br>
		۲ـ درمورد فرض استعلام در قانون تشکیلات، وظایف و انتخابات شوراهای اسلامی 
		کشور و انتخاب شهرداران مصّوب ۱/۳/۱۳۷۵ با اصلاحات بعدی، منعی پیش­بینی 
		نشده است. <br>
		۳ـ با عنایت به تبصره۱ مادّه ۸۲ مکرر۳ قانون صدرالاشاره، اعضای 
		شورای‌اسلامی و بستگان درجه یک آن‌ها و همچنین شرکت­‌ها و مؤسساتی که 
		اقربای فوق الذکر درآن، سهیم یا دارای سمت باشند، نمی‌تواننـد با دهیاری، 
		شهرداری، سازمان­‌ها و شرکتهای وابسته به آن، وارد معامله از جمله انعقاد 
		قرارداد پیمانکاری شوند. <br>
		٭٭٭٭٭<br>
		۳۸۹<br>
		شماره پرونده ۱۸۵۹ ـ ۱۱۸ ـ ۹۳<br>
		سؤال<br>
		۱ـ آیا سازمان بورس بهادار حق دارد راجع به تغییرات انجام شده در اساسنامه 
		شرکت سهامی عام که هنوز عضو بورس نشده اعلام نظر نموده و از ثبت آن در 
		دایره ثبت شرکت‌ها جلوگیری کند. <br>
		۲ـ آیا مجمع عمومی فوق‌العاده شرکت می‌تواند با استناد به قسمت اخیر ماده 
		۱۱۸ لایحه اصلاح قانون تجارت، اختیار هیأت‌مدیره را در اعمال حق رأی ناشی 
		از مالکیت خودش نسبت به سهام اشخاص حقوقی دیگر، محدود و این حق رأی را به 
		سهامداران حقیقی واگذار کرده یا به استناد ماده ۱۰۲ قانون مذکور سهامداران 
		حقیقی را به عنوان نماینده شرکت در مجامع جهت اعمال حق رأی تعیین کند. <br>
		نظریه شماره ۳۱۱۷/۹۳/۷ ـ ۱۲/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		۱ـ برابر ماده ۲۵ قانون بازار اوراق بهادار جمهوری اسلامی ایران مصوب 
		۱/۹/۱۳۸۴، برای ثبت شرکتهای سهامی عام یا افزایش سرمایه آن‌ها، اجازه 
		اعلامیه پذیره­نویسی توسط مرجع ثبت شرکت‌ها، پس از موافقت سازمان 
		صادرمی­شود. بنابراین، اگر تغییرات اساسنامه، مربوط به افزایش سرمایه شرکت 
		و بالتبع مستلزم صدور اجازه اعلامیه پذیره­نویسی باشد، منوط به موافقت 
		سازمان بورس و اوراق بهادار است؛ اعم از اینکه شرکت، عضو سازمان بورس باشد 
		یا خیر. ولی در سایر موارد مشمول ماده بالا نمی‌­باشد. <br>
		۲ـ با عنایت به ماده ۸۳ لایحه قانونی اصلاح قسمتی از قانون تجارت که هرگونه 
		تغییر در مواد اساسنامه را منحصراً در صلاحیت مجمع عمومی فوق­العاده 
		می‌­داند و با عنایت به بند ۱۶ ماده ۸ قانون مزبورکه مقررنموده است تعیین 
		وظایف و حدود اختیارات مدیران، باید در اساسنامه قید شود و با عنایت به 
		ماده ۱۱۸ این قانون که برابر آن جز درباره موضوعاتی که به موجب مقررات این 
		قانون اخذ تصمیم و اقدام درباره آن‌ها در صلاحیت خاص مجامع عمومی است، 
		مدیران شرکت‌ها دارای کلیه اختیارات لازم برای اداره امور شرکت‌ها 
		می‌­باشند، بنابراین در فرض سؤال، اگر مجمع عمومی فوق­العاده، اختیار 
		هیأت‌مدیره را برای تعیین نماینده شرکت در شرکت دیگری که در آن صاحب سهم 
		است، محدود کند یا شخص معینی را به عنوان نماینده انتخاب نماید، فاقد اشکال 
		قانونی است. <br>
		٭٭٭٭٭<br>
		۳۹۰<br>
		شماره پرونده ۱۰۷۷ ـ ۱/۳ ـ ۹۳<br>
		سؤال<br>
		۱ـ آیا حق­الاجرایی که در پرونده­های اجرای احکام به دلیلی وصول نمی‌­شود و 
		در حین عملیات اجرا محکوم له گذشت می‌کند و یا اینکه از تعقیب محکوم­علیه 
		منصرف می‌­شود و یا اینکه به نحوی در اجرا کاهلی می‌­کند و عملیات اجرا 
		معلق می‌­شود و موضوع مشمول مرور زمان ماده ۱۶۸ قانون اجرای احکام مدنی 
		می‌شود از چه تاریخی مرور زمان شروع می‌­شود؟ از تاریخ صدور اجرائیه؟ از 
		تاریخ تعلیق اجرای حکم و پیگیری پرونده؟ از تاریخ انصراف محکوم له؟ <br>
		۲ـ آیا به علت کوتاهی و قصور کارکنان اجرای احکام (مثلاً گم شدن پرونده و 
		فراموش شدن صدور دستور وصول) پرونده مشمول مرور زمان می‌شود یا خیر و آیا 
		عذر مذکور را می‌توان مانع شمول مرور زمان مال مذکور تلقی کرد یا خیر؟ <br>
		۳ـ مفهوم و ملاک عدم تعقیب اجرای حکم چیست؟ آیا اگر محکوم‌له فقط درخواست 
		اجرای حکم یا اعمال ماده ۲ (بازداشت محکوم‌علیه) را کرده باشد و دیگر تا 
		پنج سال حاضر نشود از این تاریخ محاسبه می‌­شود و یا اینکه مقصود حضور 
		فیزیکی در اجرای احکام و پیگیری­های قضایی است؟ <br>
		نظریه شماره ۳۱۴۳/۹۳/۷ ـ ۱۶/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		۱ـ درمورد اجرائیه­ای که به تقاضای محکومٌ­له صادر ولی پس از صدور آن، 
		محکومٌ­له هیچگونه مراجعه­ای به دایره اجراء نداشته و عملیات اجرائی شروع 
		نشده است، با گذشت ۵ سال از تاریخ صدور اجرائیه، به تجویز ماده ۱۶۸ قانون 
		اجرای احکام مدنی، آن اجرائیه الغاء و بلااثر می‌­شود ولی چنانچه اجرائیه 
		صادر و عملیات اجرائی شروع شده باشد، اعم از اینکه عدم تعقیب پرونده اجرائی 
		از ناحیه محکومٌ­له باشد و یا غیرآن، مورد از شمول ماده فوق­الذکر خارج 
		می‌­باشد. <br>
		۲ـ ماده ۱۶۸ قانون اجرای احکام مدنی، ناظر به مواردی است که عدم تعقیب 
		عملیات اجرائی، مستند به محکومٌ­له باشد و شامل مواردی مانند موردی که به 
		علّت گم شدن پرونده باشد، نیست. <br>
		۳ـ صرف درخواست اجرای حکم یا درخواست­های دیگر از سوی محکوم­ٌٌله، به معنای 
		شروع عملیات اجرایی نیست. <br>
		٭٭٭٭٭<br>
		۳۹۱<br>
		شماره پرونده ۲۰۹۷ ـ ۱/۱۶۸ ـ ۹۳<br>
		سؤال<br>
		در پرونده‌های نیابتی مشاهده می‌شود که مرجع نیابت‌دهنده در مفاد نیابت 
		بیان می‌دارد چنانچه قرار تأمین کیفری منتهی به بازداشت متهم گردید، 
		نامبرده تحت‌الحفظ به مرجع معطی نیابت ارسال شود، حال این پرسش قابل تأمل 
		است که اگر متهم برای تأمین وثیقه ملکی را معرفی نماید که در خارج از حوزه 
		قضایی این مرجع مجری نیابت باشد، آیا این مرجع، صلاحیت اعطای نیابت را دارد 
		یا خیر؟ <br>
		نظریه شماره ۳۱۵۱/۹۳/۷ ـ ۱۷/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		اذن در شیئ، اذن در لوازم آن هم است؛ بنابراین، با توجه به مفاد مواد ۵۹ و 
		۶۰ قانون آئین دادرسی در امورکیفری ۱۳۷۸، وقتی که به مرجع قضائی مجری 
		نیابت، اجازه صدور قرار تأمین و قبولی آن داده می‌­شود، از جمله این 
		اختیارات، پذیرش سندی است که برای وثیقه ارائه می‌شود؛ گرچه مستلزم اعطای 
		نیابت جهت ارزیابی و توقیف ملک از طریق ثبت، خارج از حوزه قضائی مجری نیابت 
		باشد. <br>
		٭٭٭٭٭<br>
		۳۹۲<br>
		شماره پرونده ۲۱۵۶ ـ ۱/۱۸۶ ـ ۹۳<br>
		سؤال<br>
		آیا بین ماده ۹۰ و۹۳ قانون مجازات تعارضی وجود دارد یا خیر؟ علت سئوال آن 
		است که در هردو ماده مقنن صحبت از تخفیف می‌کند؟ آیا مراد از ماده ۹۰ صرفاً 
		در خصوص مجازات نگهداری در کانون بوده و ماده ۹۳ راجع به تخفیف در خصوص 
		سایر مجازات‌ها؟ همچنین مراد از قسمت اخیر ماده ۹۰ که اعلام داشته که 
		دادگاه در صورت تقلیل مدت نگهداری تا یک سوم این امر مانع از استفاده سایر 
		تخفیفات قانونی نیست، چه می‌باشد؟ <br>
		نظریه شماره ۳۱۹۹/۹۳/۷ ـ ۲۰/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		بین مواد۹۰ و۹۳ قانون مجازات اسلامی۱۳۹۲ تعارض وجود ندارد. تخفیف مقرر در 
		ماده ۹۳ مربوط به زمان صدور حکم و شامل همه مجازاتهاست و آنچه در ماده ۹۰ 
		آمده، مربوط به بعد از صدور رأی و در مرحله اجرای حکم و ناظر به تقلیل مدت 
		نگهداری در کانون یا تبدیل آن به تسلیم طفل یا نوجوان به ولی یا سرپرست 
		قانونی اوست که با توجه به گزارش رسیده از وضع طفل یا نوجوان و رفتار او در 
		کانون اصلاح و تربیت، دادگاه می‌­تواند در رأی خود یک بار تجدیدنظر کند و 
		عبارت قسمت آخر ماده ۹۰، مربوط به حق استفاده محکومٌ­علیه از آزادی مشـروط 
		و سایر تحقیـقاتی اسـت که قانونگـذار پیش­بینی نموده است تا این شائبه 
		نباشد که استفاده از ماده۹۰، مانع استفاده از تحقیقات دیگر است. <br>
		٭٭٭٭٭<br>
		۳۹۳<br>
		شماره پرونده ۲۱۰۱ ـ ۱/۱۸۶ ـ ۹۳<br>
		سؤال<br>
		آیا تعارضی بین مواد ۱۲۰و۱۲۱ قانون مجازات اسلامی و ماده ۳۰۶ قانون مذکور 
		با ماده ۶۲۲ قانون تعزیرات وجود دارد یا خیر؟ <br>
		نظریه شماره ۳۲۰۳/۹۳/۷ ـ /۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		۱ـ دو ماده ۱۲۰ و۱۲۱ مجازات اسلامی ۱۳۹۲، تعارضی با هم ندارند، با این 
		توضیح که ماده ۱۲۰، درخصوص اعمال قاعده درأ در خصوص­ کلیه جرایم اعم از 
		تعزیری و... می‌­باشد که اگر در این موارد یعنی در وقوع جرایم یا برخی از 
		شرایط آن و یا هر یک از شرایط مسئولیت کیفری مورد شبهه یا تردید قرار گیرد 
		و دلیلی بر نفی آن یافت نشود حسب مورد جرم ثابت نمی‌­شود، و ماده ۱۲۱ قانون 
		مذکور، در مقام بیان اعمال قاعده درأ درخصوص جرایم موجب حّد است به جزء 
		موارد استثناء شده در این ماده در سایر جرایم موجب حد به محض ایجاد تردید و 
		شبهه بدون نیاز به تحصیل دلیل، حد منتفی می‌­گردد. <br>
		۲ـ ماده ۳۰۶، قانون مجازات اسلامی ۱۳۹۲ و ماده ۶۲۲ قانون مجازات اسلامی 
		۱۳۷۵ نیز تعارضی باهم ندارند، طبق ماده ۳۰۶ جنایت عمدی بر جنین مطلقاً چه 
		قبل از حلول روح، باشد و چه بعد از حلول روح قصاص ندارد و قصاصی که در ماده 
		۶۲۲ قانون مجازات اسلامی ۱۳۷۵ آمده، با عنایت به ماده ۳۰۶ قانون مجازات 
		اسلامی ۱۳۹۲ و تبصره این ماده، منصرف از جنین است و معطوف به ایراد ضرب و 
		جرحی است که به مادر وارد شده است. <br>
		٭٭٭٭٭<br>
		۳۹۴<br>
		شماره پرونده ۱۱۱۴ ـ ۱۰/۱۶ ـ ۹۳<br>
		سؤال<br>
		به استحضار می‌­رساند مطابق ماده۱۰ قانون اصلاح قانون بیمه اجباری مسئولیت 
		مدنی دارندگان وسایل نقلیه موتوری زمینی در مقابل شخص ثالث صندوق خسارتهای 
		بدنی وظیفه و رسالت قانونی حمایت از زیان­دیدگان حوادث رانندگی در مواردی 
		چون فقدان یا انقضاء بیمه­نامه و... را عهده دار می‌باشد که منابع مالی آن 
		به شرح مذکور در ماده۱۱ قانون فوق‌الذکر است. از طرف دیگر، به موجب تبصره۳ 
		ماده۱۱ قانون فوق صندوق از پرداخت هزینه­های دادرسی و اوراق و حق‌الاجرا 
		معاف می‌باشد. حال خواهشمند است اعلام فرمایید این معافیت صرفاً مواردی را 
		در بردارد که صندوق در مقام دادخواهی به مراجع صالحه قضاوتی مانند مرجع 
		قضایی و شوراهای حل اختلاف؛ دادخواهی می‌­نماید یا مواردی را که این صندوق 
		محکوم­علیه شناخته می‌­شود، نیز به ویژه در مورد حق­الاجرا در برمی­گیرد؟
		<br>
		نظریه شماره ۳۲۳۵/۹۳/۷ ـ ۲۵/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		اولاً تبصره۳ مادّه۱۱ قانون اصلاح قانون بیمه اجباری مسئولیت مدنی دارندگان 
		وسایل نقلیه موتوری زمینی در مقابل شخص ثالث مصوّب ۱۳۸۷، مطلق است. <br>
		ثانیاً معافیت صندوق، ناظر به پرداخت هزینه‌های موصوف در حق دولت است و 
		منصرف از مواردی است که دادگاه، صندوق را به پرداخت هزینه دادرسی در حق 
		خواهان محکوم نموده است<br>
		٭٭٭٭٭<br>
		۳۹۵<br>
		شماره پرونده ۹۴۲ ـ ۱/۳ ـ ۹۳<br>
		سؤال<br>
		در اجرای احکام مدنی، محکوم­له برای استیفای محکوم به نقدی پلاک ثبتی را 
		معرفی می‌­نماید که به نام محکوم­علیه نیست وبه نام ثالث است و مدعی است که 
		ثالث آن را با یک قرارداد عادی به محکوم علیه انتقال داده است و کپی 
		بیع‌نامه را ضمیمه می‌نماید حال: <br>
		آیا اجرای احکام ملزم به قبول توقیف ملک مذکور است یا خیر؟ <br>
		چنانچه بیع‌نامه عادی ارائه شود که دلالت ظاهری بر مالکیت محکوم علیه 
		نماید، آیا بدون رضایت و اقرار ثالث مالک رسمی توقیف ممکن است؟ <br>
		چنانچه ثالث اقرار به انتقال آن نماید، توقیف مجاز هست یا خیر؟ <br>
		چنانچه ثالث ضمن اقرار به انتقال مدعی فسخ متعاقب آن معامله شود، آیا اجرای 
		احکام مکلف به توقیف است وفسخ باید ثابت شود و یا اینکه چون اقرار مرکب است 
		توقیف ممکن نیست و معامله و فسخ باید احراز شود و ملاک ماده۲۲ قانون ثبت 
		برای توقیف اموال است؟ <br>
		نظریه شماره ۳۲۳۷/۹۳/۷ ـ ۲۵/۱۲/۱۳۹۳<br>
		نظریه مشورتی اداره کل حقوقی قوه قضائیه<br>
		مطابق مادّه۲۲ قانون ثبت اسناد و املاک کشور مصوّب ۱۳۱۰ با اصلاحات و 
		الحاقات بعدی، همین که ملکی مطابق قانون در دفتر املاک به ثبت رسید، دولت 
		فقط کسی را که ملک به اسم او ثبت شده و یا کسی که ملک مزبور به او منتقل 
		گردیده و این انتقال نیز در دفتر املاک به ثبت رسیده و یا اینکه ملک مزبور 
		از مالک رسمی ارثاً به او رسیده باشد، مالک خواهد شناخت و نیز به موجب 
		مادّه۴۸ قانون فوق‌الذکر، سندی که مطابق مواد۴۶ و ۴۷ این قانون باید به ثبت 
		برسد و به ثبت نرسیده، در هیچ یک از ادارات و محاکم پذیرفته نخواهد شد. بنا 
		به مراتب، صرف ارایه بیع‌نامه عادی نمی‌­تواند اجرای احکام را مجاب به 
		پذیرش مالکیت ملک برای محکومٌ­علیه و ترتیب اثر دادن به تقاضای محکومٌ­له 
		در این خصوص (توقیف ملک) بنماید؛ اما اگر شخص ثالث که سند رسمی به نام او 
		است با اقرار به مالکیت محکومٌ علیه، رضایت خود را به توقیف مال مزبور در 
		قبال محکومٌ­به بنماید، با عنایت به تبصره مادّه۳۴ قانون اجرای احکام مدنی 
		توقیف آن بلااشکال است. <br>
		٭٭٭٭٭<br>
		۳۹۶<br>
		شماره پرونده ۱۵ ـ ۱۶/۹ ـ ۹۴<br>
		سؤال<br>
		۱ـ آیا حکم طلاق صادره از دادگاه‌های کشور کانادا در ایران قابلیت اجرا 
		دارد؟ <br>
		۲ـ آیا حکم صادره از آن محاکم بایستی بوسیله مأمورین سیاسی یا کنسولی ایران 
		برابر با اصل گردد؟ <br>
		نظریه شماره ۲۸۵/۹۴/۷ ـ ۵/۲/۱۳۹۴<br>
		نظریه مشورتی اداره کل حقوقی قوه قضائیه<br>
		۱ـ حکم طلاق صادره از دادگاه کشور کانادا در مورد زوجین ایرانی مستنداً به 
		ماده ۱۵ قانون­حمایت­خانواده مصوب ۱/۱۲/۱۳۹۱ و ماده ۱۶۹ قانون اجرای احکام 
		مدنی مصوب ۱/۸/۱۳۵۶، زمانی واجد اثر حقوقی در ایران می‌گردد و قابلیت اجرا 
		می‌یابد که در دادگاه صلاحیتدار ایران، تنفیذ گردد. <br>
		۲ـ بدیهـی است به تقاضانامه اجرای حکم، باید مدارک مصرح در ماده ۱۷۳ قانون 
		اجرای احکام مدنی پیوست شده باشد. <br>
		٭٭٭٭٭<br>
		۳۹۷<br>
		شماره پرونده ۲۳۲۹ ـ ۱/۱۸۶ ـ ۹۳<br>
		سؤال<br>
		با عنایت به اینکه ماده ۱۱۵ قانون مجازات اسلامی مصوب ۱۳۹۲ در جرایم تعزیری 
		درجه شش، هفت، و هشت، در صورت احراز توبه مجرم، مجازات را ساقط دانسته و 
		نظر به اینکه در بزه فرار از خدمت درموضوع بند الف ماده ۵۶ و بند ب ماده ۶۰ 
		قانون مجازات جرایم نیروهای مسلح که مجازات آن از نوع درجه هفت است (دوتا 
		شش ماه حبس)، به لحاظ مراجعت متهم به یگان جهت ادامه خدمت و اظهار ندامت و 
		پشیمانی متهم، توبه به صورت عملی صورت گرفته است، آیا تعیین و اعمال مجازات 
		وجاهت قانونی دارد یا خیر؟ <br>
		نظریه شماره ۲۸۷/۹۴/۷ ـ ۵/۲/۱۳۹۴<br>
		نظریه مشورتی اداره کل حقوقی قوه قضائیه<br>
		باتوجه به اطلاق و عموم ماده ۱۱۵ قانون مجازات اسلامی ۱۳۹۲ درخصوص جرائم 
		تعزیری، مقررات این ماده شامل بزه‌های مورد سؤال نیز می‌گردد ولکن صرف 
		مراجعت متهم به فرار از خدمت، به محل خدمت، توبه محسوب نمی‌­شود بلکه باید 
		گفت باتوجه به ماده ۱۱۷ قانون مجازات اسلامی که مرقوم داشته «توبه، اصلاح و 
		ندامت وی باید احراز گردد»، صرف مراجعت متهم فراری به خدمت، توبه محسوب 
		نشده واین امر باید توسط قاضی مربوط احراز شود. <br>
		٭٭٭٭٭<br>
		۳۹۸<br>
		شماره پرونده ۲۱۶۴ ـ ۸۸ ـ ۹۳<br>
		سؤال<br>
		آیا صدور چک به نحو مندرج در قسمت اخیر ماده ۳ قانون صدور چک به صورت عدم 
		تطبیق امضاء یا قلم خوردگی در متن چک یا اختلاف در مندرجات چک وامثال آن و 
		یا صدور چک از حساب مسدود موضوع ماده ۱۰ قانون مرقوم با وصف وعده‌دار بودن 
		چک اصداری، واجد وصف جزایی مندرج در ماده ۷ این قانون که موخرالتصویب است 
		می‌باشد؟ <br>
		نظریه شماره ۲۹۵/۹۴/۷ ـ ۵/۲/۱۳۹۴<br>
		نظریه مشورتی اداره کل حقوقی قوه قضائیه<br>
		اولاً درخصوص صدور چک به صورت عدم تطبیق امضاء و سایر موارد مندرج در ماده 
		۳ قانون صدور چک، نظر به اینکه قانون­گذار برای صدور چک به صورت­های مذکور، 
		علی‌رغم ممنوعیت صدور آن، مجازاتی تعیین ننموده است، بنابراین مورد مشمول 
		قواعد کلی بوده و درصورت وعده دار بودن چکهای موصوف، موضوع مشمول ماده ۱۳ 
		قانون یادشده، می‌­باشد و فاقد وصف کیفری است. ولی اگر چکهای مذکور 
		وعده‌دار نباشد، مشمول مجازاتهای مندرج در ماده ۷ آن قانون می‌­گردد. <br>
		ثانیاً باتوجه به اینکه مقنن طبق ماده۱۰ قانون صدور چک، عمل شخصی را که با 
		علم به مسدود بودن حساب بانکی اقدام به صدور چک نماید، مطلقاً جرم و در حکم 
		صدور چک بلامحل، تلقی نموده، لذا صرف نظر از اینکه چک مذکور وعده دار باشد 
		یا نه، جرم است و به حداکثر مجازات مندرج در ماده ۷ قانون یاد شده، محکوم 
		خواهد شد. <br>
		٭٭٭٭٭<br>
		۳۹۹<br>
		شماره پرونده ۲۳۱۸ ـ ۷۶ ـ ۹۳<br>
		سؤال<br>
		الف: منظور از عبارت «مسئول دولتی» در مواد ۵۳۲ و۵۳۳ قانون مجازات اسلامی 
		مصوب ۱۳۷۵ چه اشخاصی می‌باشند؟ آیا الزاماً باید این اشخاص رابطه استخدامی 
		با دولت داشته باشند؟ <br>
		ب: آیا مسئول دولتی مذکور در این موارد با عبارت مأمور رسمی مذکور در ماده 
		۱۲۸۷ قانون مدنی دارای معنای مترادف می‌باشند؟ <br>
		ج: منظور از مأمور رسمی در ماده ۱۲۸۷ قانون مدنی چه اشخاصی است؟ <br>
		د: آیا سردفتران و دفتر یاران و یا اعضاء هیات مدیره کانون وکلا و یا اعضاء 
		هیات مدیره کانون کار‌شناسان رسمی که قانونگذار به آن‌ها اجازه صدور پروانه 
		وکالت یا کار‌شناسی را داده است، به عنوان مأمور رسمی ویا مسئول دولتی 
		شناخته می‌شوند؟ <br>
		نظریه شماره ۲۹۷/۹۴/۷ ـ ۵/۲/۱۳۹۴<br>
		نظریه مشورتی اداره کل حقوقی قوه قضائیه<br>
		الف) با توجه به مواد ۱، ۲ و ۴ قانون مدیریت خدمات کشوری مصوب ۱۳۸۶ با 
		اصلاحات و الحاقات بعدی، منظور از «مسئول دولتی» در مواد ۵۳۲ و ۵۳۳ قانون­ 
		مجازات اسلامی مصوب ۱۳۷۵، آن دسته از افراد شاغل در وزارت‌خانه­‌ها و 
		مؤسسات دولتی و نیز شرکتهای دولتی است که در دستگاههای یاد شده دارای 
		سمتهای مدیریتی می‌­باشند؛ اعم از اینکه دارای رابطه استخدامی نظیر رسمی، 
		پیمانی و امثال آن با دستگاههای مذکور بوده و یا به موجب مقررات قانونی به 
		خدمت در این دستگاه‌ها مشغول می‌­باشند، بدون اینکه مستخدم واحدهای دولتی 
		فوق­الذکر محسوب شوند. <br>
		ب و ج) منظور از «مأمورین رسمی» مذکور در ماده ۱۲۸۷ قانون مدنی، کسانی 
		هستند که از طرف مقام صلاحیت‌دار برای تنظیم سند رسمی معین شده باشند که 
		ممکن است مستخدم دولت نباشند؛ مانند سردفتران اسناد رسمی. بنابراین، 
		مأمورین رسمی مزبور لزوماً در ادارات دولتی مشغول به کار نمی‌­باشند و یا 
		درخدمت دولت انجام وظیفه نمی‌­نمایند؛ لذا «مأمورین رسمی» می‌­توانند 
		متفاوت از «مسئول دولتی» نیز باشند زیرا مسئول دولتی در ادارات دولتی انجام 
		وظیفه می‌­کند، ولو اینکه دارای رابطه استخدامی با ادارات مزبور نباشد. <br>
		د) اشخاص ذکرشده درفرض سؤال، ممکن است «مأمور رسمی» شناخته شوند، لکن 
		«مسئول دولتی» نمی‌باشند. <br>
		٭٭٭٭٭</p>
		</font><font face="Times New Roman" size="5">
			<hr dir="rtl" align="justify" />
			
			<p align="center" dir="rtl">
			<font face="Times New Roman" size="5" color="#008080">پایان</font></p>
		<p align="center" dir="rtl">
			<a name="bottom"><font size="2">به آخر صفحه رسیده اید</font></a><font size="2">
			</font>
			</footer></p>
			<p dir="rtl" align="justify">
			<a href="Akharin_Nazar4.htm#" class="go-top" ><img src="icon_top.png">
</a>
		
		
		
	</div> 
	<p dir="rtl" align="justify"> 
	<script src="http://ajax.googleapis.com/ajax/libs/jquery/1.9.1/jquery.min.js"></script>
	<script>
		$(document).ready(function() {
			// Show or hide the sticky footer button
			$(window).scroll(function() {
				if ($(this).scrollTop() > 200) {
					$('.go-top').fadeIn(200);
				} else {
					$('.go-top').fadeOut(200);
				}
			});
			
			// Animate the scroll to top
			$('.go-top').click(function(event) {
				event.preventDefault();
				
				$('html, body').animate({scrollTop: 0}, 500);
			})
		});
	</script>

		
	</div>
	
</body>
&nbsp;
</p>
</html>